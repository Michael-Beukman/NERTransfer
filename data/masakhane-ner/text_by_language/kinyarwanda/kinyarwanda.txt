Kutishimira kwambara imyenda imenyekanisha amahanga byatumye bakora ifite ikirango cya ‘KGL’
Y bishatse kuvuga New York, L.
A isobanura Los Angeles na Chicago ni bimwe mu birango dukunze gusanga ku myenda irimo imipira y’imbeho n’ingofero kandi ukabona abantu bayambaye barabyishimiye, ariko mu by’ukuri bari kwamamaza iyi Mijyi yo muri Leta Zunze Ubumwe za Amerika.
Y bishatse kuvuga New York, L.
A isobanura Los Angeles na Chicago ni bimwe mu birango dukunze gusanga ku myenda irimo imipira y’imbeho n’ingofero kandi ukabona abantu bayambaye barabyishimiye, ariko mu by’ukuri bari kwamamaza iyi Mijyi yo muri Leta Zunze Ubumwe za Amerika.
Nyuma y’igihe babyitegereza bakabona bidakwiye guhora abantu bagenda bamenyekanisha imijyi y’amahanga, urubyiruko rwibumbiye mu nzu y’imideli yitwa DCIB (Dawn Central Investiment Bureau), rwahisemo gukora imyambaro ifite ikirango cya KGL, bifatwa nk’impine ya Kigali, Umurwa Mukuru w’u Rwanda umaze kumenyekana ku Isi yose kubera isuku n’iterambere rikomeje kwihuta.
Mu kiganiro na IGIHE, Tuyishimire Desiré, umwe mu basore babiri bashinze iyi nzu y’imideli yavuze ko intego yabo ari ukumenyekanisha Umujyi wa Kigali, babinyujije mu gutanga umusanzu muri gahunda ya leta yo guca caguwa, hatezwa imbere imyenda ikorerwa mu Rwanda.
Ati “Nyuma yo kumva no gusobanukirwa gahunda ya Leta y’u Rwanda twabonye ko ari ngombwa ko dutanga umusanzu wacu nk’urubyiruko, tugashishikariza abantu gukunda imyenda ikorerwa mu gihugu cyacu.
Yakomeje avuga ko nyuma yo kwitegereza baje gusanga abantu benshi bahitamo kwambara umwambaro runaka kubera ikirango cyawo, bituma batekereza gukora ifite icya ‘KGL’ kuko bazi neza ko Abanyarwanda bakunda umujyi wabo kandi ubateye ushema.
Ati “Twabonye ko igihe mu Rwanda hazaba hari ikirango abantu bakunze, ntabwo bazajya bajya gushaka icyo mu mahanga.
Murabizi umwana ntabwo akura ngo ahite yuzura ingobyi, niyo mpamvu twahereye ku ngofero, uko ubushobozi buzagenda buza, tuzakora amakoti, imipira n’ibindi.
Tuyishimire yavuze ko kugeza ubu byinshi ku ngofero zabo bikorerwa mu Bushinwa, kuko batarabasha kugira ubushobozi bwo kugura imashini zidoda n’izishyiraho ikirango bitewe n’uburyo zihenda.
Bateganya ko mu myaka itanu iri imbere byose bazaba baratangiye kubikorera mu Rwanda, ibi bikazagerwaho bitewe n’uburyo ikirango cyabo kizakundwa n’ubushobozi bw’inganda zikora imyenda mu Rwanda.
Ati “Mu myaka itanu iri imbere turabona uretse Abanyarwanda aho bari hose ku Isi n’abanyamahanga turabona bazaba bambara imyenda yacu ifite ikirango cya KGL.
Turashaka gushimangira iterambere ry’umujyi wacu wa Kigali binyuze mu myambaro.
Uru rubyiruko ruvuga ko uretse kuba rwifuza kurushaho kumenyekanisha Kigali, rufite n’intego yo gutanga akazi kenshi ku rungano rwabo, rugasaba Abanyarwanda kubanza kwikunda mbere yo gukunda iby’abandi kugira ngo inzozi zabo ari nazo z’igihugu zo guteza imbere ‘Made in Rwanda’ zigerweho.
[email protected]rw
Imideli yakorewe mu Rwanda yamuritswe bwa mbere muri Ghana
Imyambaro ikorerwa mu Rwanda n’inzu y’imideli ya Tanga Designs yamuritswe bwa mbere mu iserukiramuco rikomeye muri Ghana rizwi nka ‘Mercedes Benz Fashion Festival’ yishimirwa n’abitabiriye ibyo birori.
Imyambaro ikorerwa mu Rwanda n’inzu y’imideli ya Tanga Designs yamuritswe bwa mbere mu iserukiramuco rikomeye muri Ghana rizwi nka ‘Mercedes Benz Fashion Festival’ yishimirwa n’abitabiriye ibyo birori.
Tanga Designs ihanga imideli kuva mu 2014, yatangijwe n’umusore witwa Olivier Niyitanga ufite impano y’imideli, umaze kumenyekana cyane ukaba witwa ‘Tanga’.
Iyi nzu yibanda ku myambaro izwi nka ‘Haute Couture’ yambarwa mu birori.
Nyuma y’imyaka ibiri, Tanga Designs itangijwe ku mugaragaro yerekanye imyambaro mishya yise ‘I Am Mercedes Bae’ mu iserukiramuco ry’imideli rizwi nka Mercedes Benz Fashion Festival ribera mu Mujyi wa Accra muri Ghana.
Niyitanga yabwiye IGIHE ko iryo serukiramuco yitabiriye ryamusigiye byinshi mu buryo bw’ubumenyi no kubishyira mu ngiro.
Ati “Nigiye byinshi ku bahanzi b’imideli bo muri Ghana kandi niteguye kubishyira mu ngiro.
" Yongeyeho ati “Ntabwo ari amahirwe gusa nagize yo kwitabira Mercedes Benz African Fashion Festival 2017 i Accra muri Ghana ahubwo narabikoreye.
Yakomeje agira ati “Mu minsi itanu namaze, nungutse byinshi byiza ku bijyanye n’uburyo abantu baho bategura ibirori by’imideli biri ku yindi ntera yo hejuru, nanahaboneye n’amahirwe yo guhura n’abashoramari bakomeye mu by’imideli nubwo igihe cyo kubitangaza byose kigihari.
Niyitanga avuga ko yavuye muri ibi birori abashije kwereka ababyitaniriye imideli yakoze ku buryo byabasigiye ishusho y’iterambere uwo mwuga ugezeho mu Rwanda.
Uyu musore amaze gukorana n’abanyamideli bakomeye n’abahanzi bazwi barimo Yvan Buravan na Mr.
Eazi yambitse ubwo aheruka gukorera igitaramo i Kigali.
Imideli ya Tanga Designs yamuritswe muri Ghana
Umuhanzi Nkurunziza yamuritse ubugeni bwerekanwa hakoreshejwe imideli (Amafoto)
Umuhanzi w’ubugeni bwo gushushanya no gukora ibibumbano, Innocent Nkurunziza, unakuriye inzu y’ubugeni yitwa ‘Inema Art Center’ iherereye ku Kacyiru, yamuritse ibikorwa by’ubugeni bwe akoresheje abanyamideli ibizwi nka ‘Illusion’.
Umuhanzi w’ubugeni bwo gushushanya no gukora ibibumbano, Innocent Nkurunziza, unakuriye inzu y’ubugeni yitwa ‘Inema Art Center’ iherereye ku Kacyiru, yamuritse ibikorwa by’ubugeni bwe akoresheje abanyamideli ibizwi nka ‘Illusion’.
Ku wa Kane tariki 4 Gicurasi 2017 abantu benshi biganjemo abanyamahanga n’abahanzi basanzwe basura Inema Art Center, bahuriye .
mu gikorwa cyari kigamije kwerekana ibikorwa by’ubugeni bitandukanye hakoreshejwe abanyamideli biyerekanaga babyambaye, ibimenyerewe nka ‘Fashion Show’ mu ndimi z’amahanga.
Mu gice cya mbere cy’iki gikorwa abanyamideli 10 barimo abazwi cyane nka Jay Rwanda, Kalisa Winnie, Neza Rachel, biyerekanye bambaye ibihangano bisanzwe bimanikwa ku nkuta, banambaye inkweto zikozwe mu ibihingwa n’ibimera bisanzwe (Vegan) zakozwe n’uruganda rwa Native Shoes.
Nkurunziza yatangarije IGIHE ko icyo yifuza ari uko ubugeni butera imbere cyane kuko azi ko buba ahantu hose no mu ruganda rw’imideli.
Yagize ati “Iki gikorwa si icy’ubugeni gusa cyangwa imideli gusa ahubwo byose birajyana kuko byose bisaba ko umuntu aba umuhanzi kugira ngo abikore.
Yakomeje avuga ko iyi ari intangiriro kuko yifuza kuzageza no hanze y’u Rwanda ubu buryo budasanzwe bwo kwerekana ubugeni hakoreshejwe imideli.
Ashishikariza abantu kwerekana impano zabo kandi bakazirikana gukoresha ibintu bisanzwe bafite mu buzima bwabo bwa buri munsi batagendeye ku bituruka mu Isi y’ikoranabuhanga.
Iki gikorwa cyitabiriwe na bamwe mu bahanzi barimo, Jolie Claudine Murenzi uzwi cyane mu ruhando rwa sinema, washimye cyane ibikorwa bya Nkurunziza.
Yagize ati “Nkurunziza ni umuhanzi mu birebana n’imideli wuzuye [fashion designer], ntabwo ari umutayeri [tailleur] nka benshi mu bo tubona hano hanze bakunze kwiyita ko bahanga imideli.
Asobanura ko impamvu amwemera nk’umuhanzi ari uko ibihangano bye ubisangana umwihariko udashobora kubona ahandi.
Inema Art Center ni itsinda ry’abahanzi 10 b’ubugeni b’abanyarwanda bishyize hamwe bagamije guhuza impano yabo yo gushushanya no kuyibyazamo umurimo wabatunga, cyane cyane ibijyanye n’ubugeni Nyafurika, ubukorikori, umuziki n’imbyino.
Abahanzi bo mu nzu Inema bakora ubugeni bwo gushushanya [Painting], gukora ibibumbano [Sculpture], n’ibihangano bimanikwa ku nkuta.
Inema Art Center itanga n’amahugurwa n’ubumenyingiro mu bijyanye n’ubugeni.
Hatangijwe irushanwa ry’abafite impano zo kumurika imideli mu bakiri bato i Kigali (Amafoto)
Ihuriro ry’Urubyiruko Champions Competition Arts Promoters (CCAP) ryatangije irushanwa ryo guteza imbere impano z’abakiri bato no gukomeza gushishikariza urubyiruko gutangira kubaka ejo hazaza habo bakibyiruka.
Ihuriro ry’Urubyiruko Champions Competition Arts Promoters (CCAP) ryatangije irushanwa ryo guteza imbere impano z’abakiri bato no gukomeza gushishikariza urubyiruko gutangira kubaka ejo hazaza habo bakibyiruka.
CCAP yatangije iki gikorwa ku mugaragaro kuwa 2 Mata 2017 mu birori byabereye ku nyubako y’Umurenge wa Remera binyuze mu irushanwa ryiswe “CCA Style Awards" rigamije guteza imbere urubyiruko rufite impano yo gukora imideli (Fashion Designing) no kuyerekana mu ruhame (Modelling).
Rutamu Omar ukuriye CCAP yatangaje ko ibi bikorwa bigamije gutinyura urubyiruko rufite impano.
Ati “Twe tugamije guteza imbere urubyiruko kugira ngo rureke kwitinya kandi rugire uruhare mu kubaka igihugu no kugera ku nzozi zabo, muri CCAP twakira impano zose maze duharanira kuziteza imbere.
Irushanwa rya CCA Style Awards ryahuje amatsinda umunani ahatanira gutwara icyo gihembo, yiyerekana imbere y’akanama nkemurampaka; agera kuri atatu niyo yatoranyijwe ahabwa amahirwe yo gukomeza mu irushanwa.
Abakomeje mu kindi cyiciro barimo Planet Fashion Agency, Young Generation Models Agency na 1000 Hills Agency.
Ku nshuro ya mbere, ibi bikorwa byatewe inkunga n’Umurenge wa Remera ndetse na Goshen Finance.
Abitabiriye ibi birori basusurukijwe n’umuhanzikazi ukunzwe by’umwihariko mu njyana gakondo Mariya Yohana wari waje gushyigikira urubyiruko.
Uwase ari mu banyamideli bo mu bihugu 50 bazitabira World Next Top Model
Umunyamideli Uwase Clementine abaye Umunyarwandakazi wambere ugiye mu irushanwa rya World Next Top Model hashakishwa uwahize abandi mu nguni zose z’Isi.
Umunyamideli Uwase Clementine abaye Umunyarwandakazi wambere ugiye mu irushanwa rya World Next Top Model hashakishwa uwahize abandi mu nguni zose z’Isi.
World Next Top Model ni rushanwa ngarukamwaka rihuza abanyamideli bo mu bihugu bitandukanye byo ku Isi, bahatanira ikamba riruta ayandi mu berekana imideli maze uryegukanye akaba ari we uhangwa amaso nk’umunyamideli uzaba ukomeye ku Isi mu gihe kizaza.
Irushanwa ry’uyu mwaka rizaba kuva ku itariki ya 14 Nyakanga kugeza kuwa 5 Kanama 2017, rizabera mu Mujyi wa Beirut muri Liban.
Kuri iyi nshuro ya 18 hatumiwe abanyamideli bagera kuri 44 bo mu bihugu birenga 50 byo ku migabane itandukanye.
Muri aba banyamideli batoranyijwe uyu mwaka harimo umunyarwandakazi umwe Uwase Clementine [Tina] umaze imyaka ine yinjiye mu byo kumurika imideli nk’umwuga uhoraho.
Uwase yabwiye IGIHE ko yishimiye kuba azaba ateye intambwe ikomeye mu kazi ke ko kwerekana imideli akaba asaba Abanyarwanda kuzamushyigikira muri iri rushanwa rizasozwa ku itariki ya 5 Kanama 2017.
Uwase Clementine w’imyaka 21 yitabiriye ibikorwa bitandukanye by’imieli birimo Red Carpet Fashion Awards, Kigali Fashion Week 2017 na Top Model Africa yabereye muri Zimbabwe agira n’amahirwe yo kubonana n’abategura World Next Top Model bahise bamuha ubutumire bwo kuzahangana n’abandi uyu mwaka.
Abasore n’inkumi barindwi bazaserukira u Rwanda mu iserukiramuco ry’imideli muri Guinée
Abanyamideli barindwi bamaze kumenyakana mu Rwanda batumiwe mu bazitabira iserukiramuco ry’imideli rikomeye muri Guinée, rizamara icyumweru ribera muri iki gihugu muri Gicurasi 2017.
Abanyamideli barindwi bamaze kumenyakana mu Rwanda batumiwe mu bazitabira iserukiramuco ry’imideli rikomeye muri Guinée, rizamara icyumweru ribera muri iki gihugu muri Gicurasi 2017.
Iserukiramuco ‘Festival International de la Mode Guinéenne’ rimaze kumenyekana muri Afurika, ni ku nshuro ya gatatu rigiye kuba.
Iry’uyu mwaka rizamara icyumweru guhera kuwa 8 Gicurasi kugeza ku itariki ya 13 Gicurasi 2017.
Abahanzi b’imideli n’aberekana imideli bazahagararira u Rwanda barimo Franco Kabano ihuriro ry’abamurika imideli mu gihugu [Rwanda Fashion Models Union], Shema Ryabasinga , Cissy Ngamije, Mucyo Sandrine, Ntabanganyimana Jean de Dieu [Jay Rwanda], Ganza Irihose Jean Fidèle [Ganza Gabey] ndetse na Sekamana Eric Louis .
Iri serukiramuco risanzwe ritegurwa na Bah Alpha Oumar Ly abicishije mu nzu y’imideli yitwa Alphao Fashion ku bufatanye na Minisiteri ya Siporo, Umuco, umurage n’amateka muri Guinée.
Mu kiganiro Bah Alpha Oumar Ly yagiranye n’ikinyamakuru Guinée Matin, yavuze ko icyerekezo iri serukiramuco rifite ari ugufasha urubyiruko rwa Afurika n’urwa Guinée by’umwihariko kwiteza imbere binyuze mu guhanga umurimo no kubyaza inyungu ubuhanzi n’impano ya buri wese.
Yagize ati “Icyerekezo nyamukuru dufite ni ukuzamura impano z’urubyiruko no guteza imbere gahunda yo gutungwa n’impano, waba uri umunyamideli cyangwa wambika abantu.
Twahereye mu gihugu imbere tunareba no mu bindi bihugu aho imideli igenda izamuka…"
Alpha yavuze ko uyu mwaka hatumiwe abanyamideli bo mu bihugu 14 hakiyongeraho na Guinée izaba ihagarariwe n’abasore n’inkumi 15 bazatoranywa mu gihugu hose.
Ibi bihugu byatumiwe bizerekana imideli buri wese mu cyiciro cye mu kugaragaza umwihariko wa buri gace ka Afurika mu birori bizaba kuwa 12 Gicurasi 2017.
Laduma, umuhanzi w’imideli ukomeye agiye kuyimurikira i Kigali
Umuhanzi w’imideli ukomeye ku Isi, Laduma Ngxokolo, yatumiwe i Kigali mu gikorwa cyiswe “Collective Rw Week of Fashion" azerekaniramo imideli akora ndetse hakanagaragazwa intera abakora umwuga nk’uwe bagezeho mu Rwanda.
Umuhanzi w’imideli ukomeye ku Isi, Laduma Ngxokolo, yatumiwe i Kigali mu gikorwa cyiswe “Collective Rw Week of Fashion" azerekaniramo imideli akora ndetse hakanagaragazwa intera abakora umwuga nk’uwe bagezeho mu Rwanda.
Laduma Ngxokolo ukomoka muri Afurika y’Epfo mu gace ka Port Elizabeth, ni umwe mu bahanzi b’imideli bakomeye muri Afurika umaze no kumenyekana hirya no hino ku Isi bitewe n’umwimerere agaragaza mu myambaro akora ndetse no kwambika abantu b’ibyamamare batandukanye.
Laduma yamenyekanye cyane biturutse ku nzu ya "Maxhosa" yashinze muri 2010, ikora imideli y’ubudodo igaragaramo uruvangitirane rw’amabara atandukanye agaragaza ubwiza n’umwimerere w’ibyo ahanga.
Igikorwa cya “Collective Rw Week of Fashion" uyu muhanzi w’imideli yatumiwemo kizamara icyumweru, kizabera Camp Kigali, ku wa 10 Kamena 2017.
Hazerekanwa imideli itandukanye yiganjemo ikorerwa mu Rwanda ndetse n’iyakozwe na Laduma.
Umuyobozi w’itsinda ritegura iki gikorwa, Manzi Munana Derick, yabwiye IGIHE ko imyiteguro ikomeye y’iki gikorwa bayirangije igisigaye akaba ari ukwakira uyu muhanzi w’imideli ufite ibigwi akambika n’Abanyarwanda bakora umwuga wo kumurika imideli.
Ati “Kuzana umuhanzi w’imideli uzwi ku isi ku rwego nk’urwe, ni byiza cyane kuko bituma uruganda rw’imideli rutera imbere kandi rukavugwa hose, tutiyibagije ko azambika abana b’Abanyarwanda bakora akazi ko kwerekana imideli.
Iki gikorwa cya “Collective Rw Week of Fashion" kizerekanirwamo imideli y’inzu icumi zikomeye mu Rwanda ari zo Haute-Baso, Inzuki Designs, House Of Tayo, Sonia Mugabo, UZI Collections, Moshions, Amizero, Ikwiize, Maxhosa ya Laduma na AFRIEK yo mu Buholandi.
Ibikorwa bya Laduma byagiye bishimwa n’abantu bakomeye ku rwego mpuzamahanga barimo n’umuririmbyi Beyonce.
Imyambaro ikorwa n’uyu mugabo inambarwa na Jidenna waririmbye ’Classic Man’.
Yagiye yegukana ibihembo bitandukanye birimo icya Design Indaba cyitwa "Most Beautiful Object in South Africa", "Nelson Mandela Metropolitan University Rising Star Award", "Best Emerging Designer Award", "Marie Claire Prix D’Excellence" n’icya "ASFA" yatwaye mu mwaka ushize nk’umuhanzi mwiza w’imideli w’umwaka mu bakorera mu bihugu byo muri Afurika y’Amajyepfo.
Nyuma yo kwerekana imideli akora mu nzu ya “Maxhosa" mu mijyi itandukanye ku Isi irimo Milan, Toyko, New York, Paris na London, ubu Laduma Ngxokolo amaso ayahanze i Kigali.
Menya ihame rikomeye cyane ryagufasha kwambara neza ukaberwa
Ese wari wareba ku mbuga nkoranyambaga imyenda runaka nk’ikanzu nziza cyangwa ikote ribereye umuntu ubonye ku ifoto maze warigura wakwireba ugasanga ntaho bihuriye nibyo wari witeze?
Ugasanga ntibikubereye na gato?
Niba byarakubayeho, nturi wenyine kuko ibi ni ibintu biba kuri benshi cyane cyane iyo bataramenya icyatuma baberwa.
Ese wari wareba ku mbuga nkoranyambaga imyenda runaka nk’ikanzu nziza cyangwa ikote ribereye umuntu ubonye ku ifoto maze warigura wakwireba ugasanga ntaho bihuriye nibyo wari witeze?
Ugasanga ntibikubereye na gato?
Niba byarakubayeho, nturi wenyine kuko ibi ni ibintu biba kuri benshi cyane cyane iyo bataramenya icyatuma baberwa.
Icyo buri wese akwiye kumenya ni abantu duteye mu buryo butandukanye, ndahamya neza ko icyo ikintu wari ukizi ariko ushobora kuba wibaza aho bihuriye n’imyambarire ariko igisubizo si ikindi ahubwo ni uko buri wese akwiye kwambara imyenda ijyanye n’uwo ariwe aho kwambara ijyanye n’ibigezweho.
Abantu benshi bakunze gukora amakosa atababarirwa mu myambarire aho babona umwenda mushya wambawe n’ikirangirire mu ndirimbo runaka cyangwa umuhanzi bakunda yashyize hanze urukweto runaka bakajya kurugura bakiyibagiza ko ibibereye abo bantu bo hari igihe bitababera.
Urugero rw’imiterere y’umugabo
Umusore w’imyaka 24 ukora imyitozo ngororamubiri buri umunsi, ujya mu mbyumba byabugenewe agaterura ibiremereye (Gym) ntazagira umubiri umwe nk’umugabo ufite imyaka 62 uhora wicaye mu biro aho amara amasaha arenze umunani buri umunsi.
Bitewe n’uko imibiri yabo idateye kimwe nta nubwo bakwiye kwambara kimwe ahubwo buri wese akwiriye kureba imyambaro ijyanye n’imiterere ye mbere y’uko areba igezweho cyangwa se ifite amabara akunda.
Irindi banga ni uko buri wese akwiriye kumenya umubiri we neza ndetse akamenya icyamubera n’ikitamubera bityo mu ihitamo ry’umwambaro ari bwambare akagendera ku mwenda umwerekana uko yifuza kugaragara.
Mu inkuru zacu zitaha tuzakomeza kwiyungura ubumenyi mu byerekeye imyambarire n’ibigendanye nayo ku buryo tubikurikije twazajya dutambukana umucyo aho tunyuze hose ariko mwibuke kandi muzirikane ihame twarebeye hamwe kandi ntimukibagirwe ko tugomba kwambara ibijyanye n’imiterere yacu aho kwambara ibigezweho.
Abanyamideli 60 bazitabira Kigali Fashion Week bamenyekanye (Amafoto)
Mu gihe imyiteguro y’ibirori ngarukamwaka byo kwerekana imideli ‘Kigali Fashion Week’ ku nshuro ya karindwi irimbanyije, abanyamideli 60 baziyerekana bateye intambwe igana mu cyiciro cya nyuma.
Mu gihe imyiteguro y’ibirori ngarukamwaka byo kwerekana imideli ‘Kigali Fashion Week’ ku nshuro ya karindwi irimbanyije, abanyamideli 60 baziyerekana bateye intambwe igana mu cyiciro cya nyuma.
Amajonjora y’ibanze yahuje abanyamideli bagera kuri 300 baturutse mu bihugu birimo Kenya, u Bwongereza, Uganda, u Buhinde na Congo mu muhango wabaye ku Cyumweru tariki ya 14 Gicurasi 2017.
Iki gikorwa cyamaze amasaha arenga atandatu cyabereye One Love ahazwi nko kwa Rasta ku Kimihurura.
Ndayishimiye Daniel uri gutegura iki gikorwa yatangarije IGIHE ko Kigali Fashion Week izitabirwa n’abakora imideli baturuka ku migabane yose.
Yagize ati “Kigali Fashion Week ni kimwe mu bikorwa bihuriza hamwe abantu bo mu ngeri zose bava mu bihugu bitandukanye bakaza kureba intera ikomeye abanyamideli bo mu Rwanda bamaze kugeraho ugereranyije n’abo mu bindi bihugu.
Muri uyu mwaka abakora imideli barimo n’Abanyarwanda bari kuzamuka bazagaragaza ibikorwa byabo.
Abanyamahanga bazabyitabira bazerekana ibikorwa byabo mu gihugu bambika abanyamideli b’Abanyarwanda.
Ibirori bya Kigali Fashion Week biteganyijwe kuva kuya 25 kugeza ku ya 27 Gicurasi 2017, bizabera muri Serena Hotel.
Seraphina, inzu ikora imideli ibereye Abanyarwandakazi
Uko imyaka ishira indi igataha niko uburyo bw’imyambarire buhinduka ndetse bikaba umwihariko ku banyamideli b’Abanyarwanda aho usanga umunsi ku wundi barema ibintu bishya bigaragaza umuco w’igihugu.
Uko imyaka ishira indi igataha niko uburyo bw’imyambarire buhinduka ndetse bikaba umwihariko ku banyamideli b’Abanyarwanda aho usanga umunsi ku wundi barema ibintu bishya bigaragaza umuco w’igihugu.
Mu nkubiri y’ivuka ry’inzu z’imideli no muri Nzeri 2016 hashinzwe iyitwa ‘Seraphina’ yatangijwe na Ines Claudia Hirwa na mugenzi we Diane Umugwaneza, yazanye umwihariko wo gukora imyenda igaragaza umuco gakondo idakunze kugaragara ku isoko.
Igitekerezo cyo gukora inzu y’imyenda, Ines Hirwa yagikuye mu Bubiligi, igihugu yagezemo afite imyaka ine y’amavuko akanagikuriramo.
Agarutse mu Rwanda yashatse imyenda yari asanzwe abona hanze abantu bakunda kwambara no kugura arayibura; abibwiye inshuti ze zimushishikariza gutangiza inzu y’imyenda nibwo yahisemo kuyishinga ayita Seraphina, izina rya Nyirakuru nawe wahoze ari umudozi.
Ines Hirwa na mugenzi we batangije iyi nzu ya Seraphina nyuma y’imyaka ibiri bari mu myiteguro yo kuyitangiza.
Yatangiranye n’umudozi umwe gusa n’igishoro cya miliyoni eshatu z’amafaranga y’u Rwanda.
Nyuma y’amezi asaga umunani ishinze imizi ubu igenda ikura cyane ndetse n’imyambaro ihakorerwa iri gutumizwa buri munsi bitewe no kwishimirwa na buri wese n’umwihariko wo kugaragaza umuco w’Abanyarwanda.
Ines Hirwa yagize ati “Twifuza gukora imyambaro izabera Abanyarwandakazi ariko n’abandi bo hanze bakayifuza, tuzi ko iyo dukoresheje umudozi w’Umunyarwanda, tugakorera mu Rwanda ndetse tugacuruza imyambaro ihavuye biteza imbere ubukungu bw’igihugu kandi natwe bikadushimisha kuko abantu bamenya ibivuye iwacu".
Intego ya Seraphina akaba ari ugukomeza kuba igisubizo mu gukora imyambaro yihariye itagaragara ku masoko haba ay’imbere mu gihugu no hanze yacyo.
Seraphina iherereye mu iduka rya Bold Kigali riherereye mu nyubako ya Kigali Heights.
Hirwa uri mu batangije Seraphina ari mu bitabiriye inama mpuzamahanga ‘Accelerate Summit 2016’ ndetse atoranywa muri ba rwiyemezamirimo 26 batanga icyizere.
Ibikwiye kuranga abitabira urugendo rwo kwibuka
Buri mwaka tariki ya 7 Mata ni umunsi abanyarwanda n’inshuti zabo batangira ibikorwa byo kwibuka Jenoside yakorewe Abatutsi mu 1994.
Kuri uyu munsi kandi hakorwa urugendo rwo kwibuka.
Buri mwaka tariki ya 7 Mata ni umunsi abanyarwanda n’inshuti zabo batangira ibikorwa byo kwibuka Jenoside yakorewe Abatutsi mu 1994.
Kuri uyu munsi kandi hakorwa urugendo rwo kwibuka.
Bamwe mu bitabira uru rugendo ruzwi nka Walk to remember biganjemo urubyiruko, bakunze kuvugwaho kutaruha uburemere n’agaciro rukwiye, aho abenshi bivugwa ko bambara imyambaro idakwiriye, abandi bakagenda baganira, abandi bashyize mu matwi ’ecouteur’ bagenda biyumvira imiziki, ibyo abenshi babona nk’ibidakwiye.
Urubyiruko rutandukanye rwiganjemo abanyeshuri bari mu biruhuko, batanze ibitekerezo by’imyitwarire ikwiye kuranga umuntu uba witabiriye urugendo rwo kwibuka, mu rwego rwo kuruha agaciro rukwiye.
Kayisire Kevin utuye i Nyarutarama yagize ati “ Walk to Remember ni urugendo rwo kwibuka ariko abenshi bajyayo basa n’abagiye guhura n’inshuti zabo.
Ibyo ntibikabe ahubwo mbona ibyiza ari uko bazirikana kwambara amabara asanzwe akoreshwa mu igihe cyo kwibuka nk’umukara, Ibara risa nk’ivu cyangwa umweru naho hasi bakambara imyenda itabafashe cyane ku buryo biteza ikibazo.
Elie Gashagaza utuye i Gikondo we yatubwiye ko imyambarire idafite icyo ivuze cyane ahubwo ko abantu bitabira uru rugendo bakwiriye kwita ku myitwarire yabo mu gihe barukora birinda kuganira cyangwa ngo basakuze ku buryo byateza umutekano muke.
Isimbi Ines utuye Kicukiro na mugenzi we Kevin Mujiji utuye Kimironko bombi bagarutse ku ihame ry’uko buri wese ugiye mu rugendo rwo kwibuka, akwiye kumva uburemere bw’icyo gikorwa n’ubusobanuro bwacyo bityo akambara ku buryo atanengwa n’abo bari kumwe.
Umutoni Fiona, umwe mu bakurikiranira hafi itegurwa ry’urwo rugendo akaba anafite inshingano zo kwandika urubyiruko rwitabira yabwiye IGIHE ko hari imyambaro idakwiriye gukoreshwa n’abitabira urugendo rwo kwibuka nk’ipantaro icitse (Dechirée), imyambaro ifite ibara ry’umutuku, imyenda iriho ibishushanyo bitera ubwoba nk’uduhanga, amaraso, intwaro n’ibindi.
Uwitabira uru rugendo kandi ngo ntabwo akwiriye kwambara ingofero cyangwa se utwuma bashyira mu matwi bumva indirimbo.
Abari n’abategarugori kandi ngo ntibakwiriye no kwishyiraho ibyongera ubwiza byinshi.
Uyu mwaka, urugendo rwo kwibuka ruratangira saa kumi n’imwe n’igice z’umugoroba aho abarwitabira bahagurukira ku ngoro y’Inteko Ishinga Amategeko berekeza kuri Stade Amahoro ahari bukomereze ijoro ryo kwibuka.
Amafoto y’ibirori bya Kigali Fashion Week byaranzwe n’imyambarire ihebuje
Ibirori ngarukamwaka bikomeye bihuza abanyamideli bizwi “Kigali Fashion Week" byongeye kubera mu Mujyi wa Kigali, byerekanirwamo imyambaro idasanzwe yakozwe n’abafite ubuhanga mu kuyiha ishusho, barimo n’abaturuka hanze y’u Rwanda.
Ibirori ngarukamwaka bikomeye bihuza abanyamideli bizwi “Kigali Fashion Week" byongeye kubera mu Mujyi wa Kigali, byerekanirwamo imyambaro idasanzwe yakozwe n’abafite ubuhanga mu kuyiha ishusho, barimo n’abaturuka hanze y’u Rwanda.
Ni ku nshuro ya karindwi Kigali Fashion Week ibaye nyuma y’izabaye mu myaka itandatu ishize.
Ibirori by’uyu mwaka byabaye mu minsi itatu, byerekaniwemo imodoka, imyambaro isanzwe n’itamenyerewe ndetse n’ibindi bikorwa bitandukanye bigaragaza umwihariko n’intera ibijyanye no kumurika imideli bimaze kugeraho mu Rwanda.
Ibirori bisoza byabaye mu ijoro ryo ku wa Gatandatu, tariki 27 Gicurasi 2017, byitabiriwe n’abantu b’ingeri zitandukanye barimo abanyamahanga n’abayobozi mu nzengo nkuru z’igihugu na Minisitiri w’Imicungire y’Ibiza n’Impunzi, Seraphine Mukantabana wari waje gushyigikira iki gikorwa.
Imyiyereko y’abanyamideli n’imyambarire yagaragaye muri Kigali Fashion Week byanyuze benshi mu bitabiriye, hashimwa cyane uburyo u Rwanda rugeze ku ntera yo kugirana imikoranire n’abatunganya imideli bakomeye baturuka mu bihugu byo hanze.
Uwitwa Gatesi Yvette uri mu bitabiriye ibi birori waganiriye na IGIHE, yagize ati "Ibirori nabikunze cyane njye nabonye imyambaro ihebuje ku buryo nanjye nifuza kuyambara.
Ikindi nishimiye kubona ni abakora imideli bo hanze baza bakambika abamurika imideli bo mu Rwanda.
Ibi birori byari biyobowe n’umushyushyarugamba Makeda Mahedeo byagaragayemo imyiyereko y’abamurika imideli bagera kuri 60 bambitswe n’abayikora 15 barimo n’abaturutse hanze y’u Rwanda barindwi.
Kigali Fashion Week y’uyu mwaka yitabiriwe n’abakora imyuga ijyanye n’imideli bo mu bihugu nka Cameroun, Sudani, Kenya, Uganda, u Buhinde, Nigeria, u Bwongereza, u Bubiligi, Afurika y’Epfo, Ethiopia, u Buyapani, u Burundi n’ahandi.
Inzu z’imideli zirimo ’Delphine House of Fashion’, ’Tanga Designs’, ’Christa Bella’, ’Hakym Reagan’, ’Lupita Collection’, ’Cynthia Rupari’, ’Patrick Inkanda’, ’Fathia’ ni zimwe mu zerekanye imyambaro zikora muri ibi birori byatangijwe bwa mbere mu Rwanda mu 2011 bifite intego yo kuzamura abanyamideli.
Umwihariko udasanzwe mu birori by’imideli ya ‘Made in Rwanda’ (Amafoto)
Abahanzi b’imideli bibumbiye muri Collective Rw bamuritse imyambaro n’imirimbo bahanze yiganjemo iyo mu Rwanda mu birori bikomeye byabaye mu ijoro ryo kuwa 10 Kamena 2017.
Abahanzi b’imideli bibumbiye muri Collective Rw bamuritse imyambaro n’imirimbo bahanze yiganjemo iyo mu Rwanda mu birori bikomeye byabaye mu ijoro ryo kuwa 10 Kamena 2017.
Ibi birori by’imideli CollectiveRW Fashion Week byabereye mu ihema rya Kigali Conference and Exhibition Village[KCEV], byateguwe n’ikompanyi Collective Rw.
Iyi yashinzwe mu 2015, ihuriwemo n’abanyamideli bo mu Rwanda bagamije guteza imbere imideli yahangiwe mu Rwanda ndetse no kuzamura ireme ry’abakora uyu mwuga bakamenyekana ku rwego mpuzamahanga.
Ibirori bya Collective Rw byitabiriwe n’abahanzi b’imideli batangije iki gikorwa Sonia Mugabo, Teta Isibo, Mathew Rugamba, Linda Mukangoga na Candy Basomingera.
Muri uyu mwaka hiyongereyemo abashya barimo inzu z’imideli za Amizero, Moshions na Uzi Collections.
Imideli yerekanywe irimo amakanzu, amashati, amapantaro, inkweto, ibikapu byo mu moko yose, ingofero n’imirimbo inyuranye byose bikorerwa mu Rwanda.
Iyi mideli yerekanwe muri ibi birori harimo iyakorewe mu Rwanda n’iyahanzwe n’abanyamideli mpuzamahanga.
Ibirori byatangiye saa kumi n’imwe n’igice, abantu babanje gusangira, kungurana ibitekerezo no kwishima babifashijwemo n’umuziki uyunguruye wacurangwaga mu busitani bwa KCEV.
Ku isaha ya saa tatu z’ijoro nibwo MC Regis Isheja na Kemiyondo Coutinho bari bayoboye ibirori batangije igikorwa ari nabwo abahanzi b’imideli icumi batangiye kwerekana ibyo bahanze.
Mu ihema rya Akagera hari umuteguro ubereye ijisho ku buryo buri mutumirwa wese yarebaga ibirori nta kimukoma imbere.
Abanyamideli biyerekanaga banyuranamo mu nzira zari zateguwe hagati mu bakunzi b’imideli ku buryo wabonaga ko batojwe kandi biteguye neza.
Saa yine z’ijoro icyiciro cya mbere cy’imideli cyari gisojwe habaho undi mwanya wo gusangira, kungurana ibitekerezo no gukata umuziki.
Saa tanu z’ijoro ikindi cyiciro cy’imideli cyahise kimurikwa herekanwa ibyakozwe n’abahanzi bo muri Inzuki Designs, Haute Baso, House of Tayo na Sonia Mugabo.
Umuhanzi w’imideli ukomeye muri Afurika y’Epfo Laduma Ngxokolo na we yerekanye imideli yahanze yiganjemo iyerekana akarango k’imyambaro yo mu muco w’iwabo.
Yabaye n’umwe mu bahanzi berekanye imideli yishimiwe ku rwego rukomeye muri ibi birori.
Icyumweru cyahariwe imideli cya CollectiveRW Fashion Week cyatangiye kuwa 6 Kamena 2017 kuri Repub Lounge iherereye ku Kimihurura.
Mu ntangiriro abanyamideli bahawe amasomo arimo kubigisha kuba abanyamwuga no kumenya gukoresha iyi mpano.
Umuhanga mu mideli witwa Rachel Young ni we wabahaye aya masomo.
Ku munsi wa kabiri habaye imyiteguro nyir’izina y’ibirori, kuri uwo munsi Mizero Cedric ari muberekanye ubuhanga budasanzwe mu mideli aho yadoze ikanzu mu gihe kitarenze amasaha abiri ahita ayimurika.
Nyuma habaye ikiganiro nyunguranabitekerezo cyahuje abafite ubumenyi mu by’imideli mu ngeri zitandukanye haba abo mu Rwanda n’abo mu mahanga barimo Laduma Ngxokolo wo muri South Africa, Lamic Kirabo wo muri Uganda, Paul Peter Siniga wo muri Tanzania, Sunny Dolat wo muri Kenya, Kemiyondo Coutinho waturutse muri Uganda na Lauren Rwema wo mu Rwanda.
Mu byibanzweho muri iki cyumweru, abahanzi b’imideli bahurije hamwe imbaraga mu kuzamura no guteza imbere iby’imideli mu Rwanda ndetse bihaye umugambi umwe wo kugira umwimerere mu byo bakora haba abo mu gihugu n’abo mu bindi bihugu bya Afurika.
Imideli yahanzwe na Haute Baso
Imideli ya House of Tayo
Sonia Mugabo amaze kwigaragaza nk’umuhanga mu guhanga
Laduma Ngxokolo yerekanye imideli y’iwabo muri Afurika y’Epfo
Inzuki designs.
Imideli yahanzwe na Mizero
Imideli ya Moshions
Amafoto: Mahoro Luqman
Umunya-Ireland yaguye ubucuruzi bw’imyambaro ikorerwa mu Rwanda kuri internet
Isoko ryo guhahira kuri internet rirarushaho kwaguka mu Rwanda, abaranga n’abagura ibicuruzwa kuva ku biribwa kugera ku myambaro banyuze kuri internet bagenda biyongera.
Isoko ryo guhahira kuri internet rirarushaho kwaguka mu Rwanda, abaranga n’abagura ibicuruzwa kuva ku biribwa kugera ku myambaro banyuze kuri internet bagenda biyongera.
Mu kwagura ubu bucuruzi, Lorcan Cathain ukomoka muri Ireland yatangije urubuga Ronkos.
rw rugiye guhuza inzu zikora imyenda mu Rwanda n’abakiriya bazo bagahahirana nta nkomyi.
rw igamije kwita ku igurisha n’igura ry’imyambaro izatuma uyikora akomeza akazi ke gasanzwe, bikamworohereza kubona isoko n’uyifuza akabona aho ayigura; Uru rubuga rushyiraho imyambaro yose rwerekana n’inzu ziyikora.
Mu mezi atandatu ashize uru rubuga rwegereye inzu zikora imyenda zirenga icumi ruri mu igeragezwa, muri zo hari izakunze imikorere yarwo n’uburyo rucuruza.
rw yafunguye ku mugaragaro ku ya 5 Gicurasi 2017.
Kuva icyo gihe nyuma y’iminsi itatu gusa ibikorwa byarwo byageze ku bantu barenga ibihumbi mirongo ine, rwakira ubusabe bufite agaciro k’amafaranga miliyoni imwe n’igice.
Igitekerezo cyo gutangiza uru rubuga Lorcan Cathain yakigize ubwo yari agiye guhahira mu isoko rya Kimironko akabona uburyo ryuzuye abantu benshi bifuza imyambaro ikorerwa mu Rwanda, bamwe ntibayibone.
Cathain ukomoka muri Ireland yatangarije IGIHE ko yahise atekereza ku gutangiza isoko rimwe ryahuza inzu zose zikora imyambaro mu Rwanda bikazorohereza kwerekana imyambaro yazo n’umuguzi akagira amahitamo.
Lorcan Cathain ateganya kwagura ibikorwa by’uru rubuga hanze y’u Rwanda mu kurushaho kwamamaza imyenda ikorerwa mu gihugu.
rw yita ku igurisha n’igura, kwamamaza, guhuza abadozi n’abaguzi, kuganira n’abaguzi, gufotora imyambaro, kwakira amafaranga no kugeza imyambaro kuri nyirayo.
Ku rubuga rwa Ronkos.
rw hari imyambaro myinshi aho umukiliya ahitamo uwo ahaka akawugura hanyuma bakawumushyira aho aherereye.
Umukiriya ni we wihitiramo ingano y’umwenda yifuza ndetse ashobora no gutanga uko awifuza, bakamwoherereza abadozi bo gufata ibipimo, bakamudodera ibimukwiriye.
Intego nyamukuru ya Ronkos.
rw ni ugushyiraho ahantu hahurira ibikorwa byinshi byo kugura no kugurisha imyambaro ikorerwa mu Rwanda bityo bikorohereza ababibamo binateza imbere uruganda rw’imideli.
Kigali International Fashion Week igiye kubera mu bihugu bitatu i Burayi
Ibirori ngarukamwaka bya Kigali Fashion Week byagejejwe ku yindi ntera n’ababitegura mu bufatanye n’ikigo cya BerexInvest Corporation, bigiye gutangira kubera i Burayi nyuma y’imyaka irindwi bitangijwe mu Rwanda.
Ibirori ngarukamwaka bya Kigali Fashion Week byagejejwe ku yindi ntera n’ababitegura mu bufatanye n’ikigo cya BerexInvest Corporation, bigiye gutangira kubera i Burayi nyuma y’imyaka irindwi bitangijwe mu Rwanda.
Ibi birori byaherukaga kubera i Kigali muri Gicurasi uyu mwaka, aho byamaze iminsi itatu biba, hakerekanwa imodoka, imyambaro isanzwe n’itamenyerewe ndetse n’ibindi bikorwa bitandukanye bigaragaza umwihariko n’intera ibijyanye no kumurika imideli bimaze kugeraho mu Rwanda.
Mu kiganiro n’itangazamakuru, Umuyobozi wa Kigali Fashion Week, John Bunyeshuri, yatangaje ko umwaka wa 2018 uzasiga isura nshya n’iterambere ridasanzwe ku bakora n’abamurika imideli b’Abanyarwanda biturutse ku mushinga udasanzwe bafite wo gutangira kubafasha kumenyekanisha ibikorwa mu mahanga.
Yagize ati "Nk’uko twambara Gucci, Nike n’indi myenda tukumva turabyishimiye cyane, kuki abanyamahanga nabo batakwambara amashati n’imyenda byanditseho ’Made in Rwanda?
’" Yongeyeho ati "Ibirori bya Kigali Fashion Week tugiye kubigeza ahashimishije kurushaho, turifuza ko n’Abanyarwanda bakora imideli bamenyekana ku Isi n’ibyo bakora bikarenga imbibi.
Yavuze ko byibuze abakora imideli bagera ku icumi mu Rwanda bazahabwa amahirwe yo kumurika ibikorwa byabo mu birori bya Kigali International Fashion Week bizabera mu bihugu bitatu i Burayi ndetse n’abamurika imideli bagera kuri 16 akaba ari bo bamaze kwemererwa guhabwa amahirwe yo kugaragaza impano zabo.
Ku ikubitiro, ibirori bya Kigali International Fashion Week bizabera i Berlin mu Budage kuva ku itariki 12 kugeza kuri 14 Mutarama 2017, bizerekeza i Amsterdam mu Buholandi kuva ku wa 26 kugeza ku wa 28 Mutarama, hanyuma mu i Bruxelles mu Bubiligi habere ibisoza urugendo muri uwo mwaka i Burayi kuva ku itariki 19 kugeza kuri 25 Werurwe 2017.
Dieudonne Ntasinzira, Umuyobozi wa BerexInvest Corporation ikorera mu Bubiligi, yasinye amasezerano y’ubufatanyabikorwa na Kigali International Fashion Week, yavuze ko amarembo afunguye ku banyarwanda bifuza kugira ibyo bamenyekanisha yizeza umusanzu ukomeye mu guteza imbere abakora ibijyanye n’imideli mu Rwanda.
Abateguye Kigali International Fashion Week batangaje ko iki gikorwa batangije cyo kugeza hanze y’u Rwanda ibi birori, nibigenda neza i Burayi, hazarebwa uko byagezwa no ku yindi migabane nka Amerika, Aziya n’ahandi hatandukanye ku Isi.
Perezida Pierre Nkurunziza yashyinguwe: Uko umuhango wagenze mu mafoto
Ibihumbi by’Abarundi, inshuti n’abahagarariye ibihugu byabo mu Burundi, bazindukiye kuri Stade Ingoma mu Mujyi wa Gitega mu muhango wo gusezera no gushyingura Nkurunziza Pierre wahoze ayoboye icyo gihugu.
Ibihumbi by’Abarundi, inshuti n’abahagarariye ibihugu byabo mu Burundi, bazindukiye kuri Stade Ingoma mu Mujyi wa Gitega mu muhango wo gusezera no gushyingura Nkurunziza Pierre wahoze ayoboye icyo gihugu.
Perezida Nkurunziza yapfuye tariki 8 Kamena 2020 aguye mu bitaro byiswe ‘Cinquantenaire Natwe turashoboye’ bya Karusi.
Itangazo Guverinoma y’u Burundi yasohoye tariki 9 Kamena ryavugaga ko Nkurunziza yazize guhagarara k’umutima.
Mu bitabiriye umuhango wo gushyingura Nkurunziza harimo Perezida mushya w’u Burundi Gen Evariste Ndayishimiye n’umugore, Visi Perezida w’u Burundi, Prosper Bazambanza n’abandi bayobozi bakuru n’abaturage bari bahagarariye uturere dutandukanye.
Abashyitsi bakuru muri uyu muhango bari Minisitiri w’Intebe wa Tanzania, Kassim Majaliwa n’umugore wa Perezida wa Zambia.
Wanitabiriwe kandi n’abahagarariye ibihugu byabo ndetse n’amadini.
Umurambo wa Nkurunziza wagejejwe muri Stade Ingoma, uhabwa icyubahiro mu buryo bwa gisirikare, uzengurutswa muri Stade mu buryo bwo kumuha icyubahiro cya gisirikare, ukorerwa amasengesho n’ibindi hanyuma ujya gushyingurwa mu irimbi ryihariye rimaze iminsi ryubakirwa i Gitega.
Umugore wa Nkurunziza, Denise Bucumi, yavuze ko abuze umukunzi, abana bakaba babuze umubyeyi.
Yashimye Imana ko yabashoboje gukomera muri ibi bihe bitoroshye.
Ati “Kubura umuntu mu mwanya mutoya wari ugikunze kubana nawe ntibiba byoroshe, ariko mu muryango Imana yaduhaye imbaraga zo guhagarara muri ibi bihe".
Perezida Evariste Ndayishimiye yavuze ko we n’Abarundi bose bazahora bakurikiza umurage Nkurunziza abasigiye wo gukunda igihugu nk’uko nawe yabikoze yishingikirije abakurambere bamubanjirije.
Ati “Ubwanjye ndahombye, umujyanama mukuru, wa wundi ubaza byose, akaba azi n’akari mu nda y’ingoma nk’uwayikanye, wa wundi umenya icyasongoye ihwa".
Minisitiri w’Intebe wa Tanzania, Kassim Majaliwa, yashimye Nkurunziza avuga ko ikibabaje ari uko agiye atinjije u Burundi mu muryango w’Ubukungu bwa Afurika y’Amajyepfo, SADC, ariko igihugu cye kizabufasha kubigeraho.
Pierre Nkurunziza yavutse ku wa 18 Ukuboza 1964, ayobora u Burundi kuva mu 2005 yongera gutorwa mu 2015 muri manda yagombaga kurangira muri uyu mwaka wa 2020.
Tariki 30 Kamena
Tariki 30 Kamena ni umunsi w’182 mu mateka.
Hasigaye iminsi 183 uyu mwaka ukagera ku musozo.
Bimwe mu byaranze uyu munsi mu mateka  1559: Umwami Henry II wayoboraga igihugu cy’u Bufaransa yakomerekeye bikomeye mu mukino ujya gusa n’umwe mu mikino njyarugamba mu bihe bya kera uzwi nka Jousting, aho abarwana baba bari ku ndogobe.
Yakomerekejwe na Gabriel wari umwe mu barinzi b’I bwami.
1864: Perezida wa Leta Zunze Ubumwe z’Amerika Abraham Lincoln yagabiye Leta ya California ikibaya cya Yosemite (.
Tariki 30 Kamena ni umunsi w’182 mu mateka.
Hasigaye iminsi 183 uyu mwaka ukagera ku musozo.
Bimwe mu byaranze uyu munsi mu mateka  1559: Umwami Henry II wayoboraga igihugu cy’u Bufaransa yakomerekeye bikomeye mu mukino ujya gusa n’umwe mu mikino njyarugamba mu bihe bya kera uzwi nka Jousting, aho abarwana baba bari ku ndogobe.
Yakomerekejwe na Gabriel wari umwe mu barinzi b’I bwami.
1864: Perezida wa Leta Zunze Ubumwe z’Amerika Abraham Lincoln yagabiye Leta ya California ikibaya cya Yosemite (.
Tariki 30 Kamena ni umunsi w’182 mu mateka.
Hasigaye iminsi 183 uyu mwaka ukagera ku musozo.
Bimwe mu byaranze uyu munsi mu mateka
1559: Umwami Henry II wayoboraga igihugu cy’u Bufaransa yakomerekeye bikomeye mu mukino ujya gusa n’umwe mu mikino njyarugamba mu bihe bya kera uzwi nka Jousting, aho abarwana baba bari ku ndogobe.
Yakomerekejwe na Gabriel wari umwe mu barinzi b’I bwami.
1864: Perezida wa Leta Zunze Ubumwe z’Amerika Abraham Lincoln yagabiye Leta ya California ikibaya cya Yosemite mu rwego rwo kugira ngo gikorereshwe na rubanda nk’ahantu ho kwidagadurira.
1905: Albert Einstein, yashyize ahagaragara inyandiko yise On the Electrodynamics of Moving Bodies.
Iyi nyandiko ni yo yashyizemo umwihariko w’ umutwe w’inyandiko yise special relativity.
1935: Bwa mbere, mu gihugu cya Senegal hateranye inama y’umutwe wa Politiki witwa Senegalese Socialist Party washinzwe na Lamine Guèye mu mwaka w’1934.
1960: Igihugu cya Repubulika Iharanira Demokarasi ya Congo cyabonye ubwigenge nyuma yo kumara imyaka n’imyaka gikolonizwa n’Ababiligi.
1963: Hakozwe ubwicanyi mu gitero cy’ubwiyahuzi cyari cyateguwe n’umukuru w’abagizi ba nabi (mafia) Salvatore Greco, ubwo imodoka ipakiye ibisasu yasandariraga hagati y’abayobozi ba Polisi n’abasirikare kigahitana abagera kuri barindwi.
Ubu bwicanyi bwiswe Ciaculli bwabereye mu gihugu cy’u Butaliyani.
1990: Habayeho ubwiyunge hagati y’u Budage bw’Iburasirazuba ndetse n’ubw’Iburengerazuba.
1997: U Bwongereza bweguriye u Bushinwa ububasha bwari bufite kuri Hong Kong.
Bamwe mu bavutse kuri uyu munsi
1755: Paul François Jean Nicolas Barras, umunyapolitiki ukomoka mu gihugu cy’u Bufaransa.
1807: Friedrich Theodor von Vischer, Umwanditsi n’umufilozofe ukomoka mu gihugu cy’u Budage.
1966: Michael Gerard "Mike" Tyson wahoze ari umukinnyi w’umukino w’iteramakofe (Box) wo muri Leta Zunze Ubumwe z’Amerika.
Uyu yabaye ikirangirire mu cyiciro cy’abakinnyi b’uyu mukino baremereye ku rwego rw’isi (Heavyweight Champion of the World).
Bamwe mu batabarutse uyu munsi
1953: Charles William Miller, umukinnyi ukomeye w’umupira w’amaguru mu gihugu cya Brazil, ufatwa nk’umubyeyi wa Football muri Brazil.
2005: Clancy Eccles, umuhanzi w’umuririmbyi wo mu njyana ya reggae.
Hashimangiwe ko Centre Culturel Francophone izafungurwa mbere y’uko uyu mwaka urangira
Ambasade y’u Bufaransa mu Rwanda ikomeje imyiteguro yo gufungura ku mugaragaro Ikigo Ndangamuco cy’Igifaransa, Centre Culturel Francophone, biteganyijwe ko kizafungurwa mbere y’uko uyu mwaka wa 2020 urangira.
Ambasade y’u Bufaransa mu Rwanda ikomeje imyiteguro yo gufungura ku mugaragaro Ikigo Ndangamuco cy’Igifaransa, Centre Culturel Francophone, biteganyijwe ko kizafungurwa mbere y’uko uyu mwaka wa 2020 urangira.
Gufungura iki kigo ndangamuco biri mu byaganiriweho kuri uyu wa Kane hagati ya Chargé d’Affaires w’u Bufaransa mu Rwanda, Jérémie Blin n’Umunyamabanga wa Leta muri Minisiteri y’Ububanyi n’amahanga, Prof Nshuti Manasseh.
Ni igikorwa byashimangiwe ko cyitezwe mbere y’uko uyu mwaka wa 2020 urangira.
Blin aheruka gutangaza ko iki kigo kizaba giherereye iruhande rwa Kigali Convention Centre, nibura kizafungurwa mu Ukwakira uyu mwaka.
Amakuru agera kuri IGIHE yemeza ko Ambasade y’u Bufaransa mu Rwanda yamaze gukodesha inzu izakurerwamo n’icyo kigo, ubu hari gukorwa inyigo y’uko hazatunganywa hakurikijwe ibikorwa bizajya bihabera.
Biteganywa ko hazaba hari ahabera imurikabikorwa rishingiye ku muco, inama, kikazaba ari ikigo giha urubyiruko uburyo bwose bwo kwiga ururimi rw’Igifaransa, n’abanyabugeni b’abanyarwanda hakababera aho kwitoreza no guteza imbere umwuga wabo.
Iyi nzu ndangamuco izasimbura iyahahoze yitwaga Ikigo ndangamuco cy’u Bufaransa n’u Rwanda (Centre D’Echanges Culturels Franco-Rwandais) cyafunzwe ndetse n’inzu cyakoreragamo igasenywa.
Iyi nyubako yari iherereye iruhande rwa rond-point nini yo mu Mujyi wa Kigali rwagati ku ruhande rugana mu Kiyovu, yafunzwe ndetse isenywa mu 2014 n’ubuyobozi bw’Umujyi wa Kigali, bwavuze ko ubutaka bw’aho yari iherereye butakoreshwaga neza ndetse iyo nyubako itari ikitajyanye n’imyubakire ihagenewe.
Ni ibikorwa byabaye mu gihe umubano w’ibihugu byombi utari wifashe neza.
Ibi biganiro kandi byibanze ku ngingo zirimo isubukurwa ry’ibikorwa by’Ikigega Mpuzamahanga cy’Abafaransa gishinzwe Iterambere, AFD, by’umwihariko mu gufasha mu guhangana n’ingaruka z’icyorezo cya Coronavirus.
Mu zindi nzego zaganiriweho harimo ubutabera, ishoramari, ubukerarugendo, ikoranabuhanga n’iterambere ry’imibereho y’abaturage.
Mu bufatanye bw’impande zombi, Ikigo cy’Igihugu gishinzwe Ubuzima, RBC, giheruka gusinyana amasezerano na Ambasade y’u Bufaransa mu Rwanda, agamije gushyira ikoranabuhanga muri telefoni zigezweho, Smartphones z’abajyanama b’ubuzima bagera kuri 400, rizabafasha mu guhangana na Coronavirus.
Ubu buryo bw’ikoranabuhanga bwakozwe n’Ikigo Institut Pasteur na AP-HP (Assistance publique – Hôpitaux de Paris) cyo mu Bufaransa, butuma hamenyekana ku buryo bwagutse kandi bwihuse abafite iki cyorezo cyane cyane mu bice by’icyaro.
Amasezerano hagati y’impande zombi agaragaza ko uyu mushinga uzatwara 223 077 789 Frw, igice kimwe kizatangwa n’Urwego rw’u Bufaransa rushinzwe ubushakashatsi kuri Sida na Hepatite, aho ruzatanga 126 783 000 Frw, naho Ambasade y’u Bufaransa mu Rwanda itange 94 010 152 Frw.
Mu mwaka ushize Umuyobozi Mukuru wa AFD yaje mu Rwanda yizeza gukomeza gufatanya mu bikorwa by’iterambere.
Umuyobozi w’icyo kigo yahaherukaga mu 1992.
Mu mwaka ushize kandi AFD yahaye Banki ya Kigali inguzanyo ya miliyoni 20 z’amayero (asaga miliyari 20 Frw) yo guteza imbere ibigo bito n’ibiciriritse mu Rwanda, inemera gutanga ibihumbi 300 by’amayero (asaga miliyoni 300 Frw) azifashishwa mu bya tekiniki.
Aya mafaranga y’inguzanyo azatangwa mu nzego ziganjemo ikoranabuhanga, ubuhinzi, ubworozi ndetse n’ingufu.
@jeremieblin a rencontré le ministre d’Etat, M.
Manasseh Nshuti @RwandaMFA.
Ils ont évoqué le partenariat entre le 🇷🇼 et la 🇫🇷👉 le retour de l’@AFD_France au #Rwanda, dans le cadre de la réponse au #COVID19👉 l’ouverture du centre culturel #francophone avant la fin 2020.
com/KczkPQPhh6
— Ambassade de France au Rwanda (@ambafrancerwa) June 25, 2020
Le Chargé d’Affaires de l’@AmbaFranceRwa @JeremieBlin a rencontré le Secrétaire d’Etat au @RwandaMFA, Prof.
Nshuti Manasseh.
Ils ont évoqué le partenariat entre les deux pays dans les domaines de: justice, investissement, tourisme, TIC & du développement socio-économique￼￼🇷🇼🇫🇷 pic.
com/692mHxH6fV
— Ministry of Foreign Affairs & Int'l Cooperation (@RwandaMFA) June 25, 2020
Huye: Babiri mu bakekwaho kwica umuntu bafashwe, inka ze zifatirwa i Nyaruguru
Babiri mu bagizi ba nabi bakekwaho kwica umugabo wari uragiye inka ze mu Murenge wa Gishamvu mu Karere ka Huye batawe muri yombi naho izo nka uko ari esheshatu zifatirwa mu Murenge wa Mata mu Karere ka Nyaruguru.
Babiri mu bagizi ba nabi bakekwaho kwica umugabo wari uragiye inka ze mu Murenge wa Gishamvu mu Karere ka Huye batawe muri yombi naho izo nka uko ari esheshatu zifatirwa mu Murenge wa Mata mu Karere ka Nyaruguru.
Ku mugoroba wo ku Cyumweru tariki ya 28 Kamena 2020 nibwo abagizi ba nabi bishe umugabo wo mu Murenge Gishamvu mu Karere ka Huye bamutsinda mu kabande kari mu gishanga cy’Akagera aho yari aragiye inka ze.
Uwo mugabo w’imyaka 57 y’amavuko witwa Ndabunguye Vincent yamenyekanye saa sita z’ijoro ubwo umugore we yatabazaga ubuyobozi ko yagiye kuragira inka aramutegereza aramubura.
Abatabaye basanze yamaze kwicwa ndetse n’inka esheshatu yari aragiye ziburirwa irengero.
Inzego z’umutekano ku bufatanye n’ubuyobozi ndetse n’abaturage bakomeje ubufatanye mu gushakisha abamwishe no kumenya irengero ry’izo nka; mu ijoro ryakeye ni bwo zafatiwe mu Murenge wa Mata ariko abari bazishoreye barirukanka bacika abanyerondo.
Umuyobozi w’Akarere ka Nyaruguru, Habitegeko François, yabwiye IGIHE ko abari bashoreye izo nka bahuye n’abanyerondo mu ijoro ryakeye mu Kagari ka Ramba barazibatesha bariruka.
Ati “Twazifashe, ni irondo ry’abaturage ryazifatiye ahitwa mu i Ramba mu Murenge wa Mata mu Mudugudu wa Cyafurwe ariko abari baziyoboye birukanse.
Twazifashe nka saa cyenda z’ijoro.
Ubu ni ukuzisubiza ba nyirazo, twamenyesheje Akarere ka Huye kugira ngo baze bazifate.
Ubuyobozi bw’Akarere ka Nyaruguru bwahise buhanahana amakuru n’Umurenge wa Maraba mu Karere ka Huye ko abo birukanse ari ho berekeje, barabatangatanga bafatamo babiri.
Umunyamabanga Nshingwabikorwa w’Umurenge wa Maraba, Hakuzimana Jean Baptiste, yabwiye IGIHE ko abo babiri bafashwe bamaze gushyikirizwa ubugenzacyaha ngo bakorweho iperereza.
Ati “Mu Murenge wa Mata bamaze kuduha amakuru twahise dutangatanga maze ahagana saa kumi n’ebyiri z’igitondo dufata abagabo babiri bakekwa barimo umwe wo mu Murenge wa Cyahinda mu Karere ka Nyaruguru n’undi wo mu Murenge wa Tumba mu Karere ka Huye.
Abo bagabo bombi bafatiwe mu Kagari ka Buremera; kuri ubu bafungiye kuri Sitasiyo ya RIB ya Ngoma mu Karere ka Huye.
[email protected]
RDC: Umugore wa Tshisekedi yanyomoje abamushinja gufasha imfubyi zo mu Rwanda asize iz’iwabo
Denise Nyakeru, umufasha wa Perezida wa Repubulika Iharanira Demokarasi ya Congo, Felix Tshisekedi yanyomoje amakuru yari amaze iminsi avugwa y’uko hari imfubyi zigera kuri 500 yemeye kurera zo mu Rwanda.
Denise Nyakeru, umufasha wa Perezida wa Repubulika Iharanira Demokarasi ya Congo, Felix Tshisekedi yanyomoje amakuru yari amaze iminsi avugwa y’uko hari imfubyi zigera kuri 500 yemeye kurera zo mu Rwanda.
Denise Nyakeru, umufasha wa Perezida wa Repubulika Iharanira Demokarasi ya Congo, Félix Tshisekedi yanyomoje amakuru yari amaze iminsi avugwa y’uko hari imfubyi zigera kuri 500 yemeye kurera zo mu Rwanda.
Abakwirakwiza ayo makuru bavuga ko yafashe abo bana mu ruzinduko aherukamo mu Rwanda muri Kamena umwaka ushize, bakabihuza n’imyumvire ya bamwe mu banyapolitiki n’abatavuga rumwe na Leta ya Congo batwerera abantu bavuka i Bukavu kuba Abanyarwanda.
Kuri uyu wa Gatanu ubwo yari mu kiganiro Le débat cyatambutse kuri Radiyo Top Congo FM, Madamu Nyakeru yahakanye ayo makuru, avuga ko atajya gufasha imfubyi z’ahandi asize iz’iwabo.
Yagize ati “Ntabwo nigeze mfata imfubyi zo mu Rwanda ngo nzirere.
Bavuga ko nafashe imfubyi 500, nari kuzifatira iki kandi no muri RDC zihari?
Tariki 9 Kamena 2019 nibwo Madamu Denise Nyakeru Tshisekedi, umugore wa Perezida wa RDC yagiriye uruzinduko rw’iminsi ibiri mu Rwanda.
Ku munsi wa mbere w’uruzinduko rwe, Madamu Tshisekedi yatambagijwe Umujyi wa Kigali yerekwa ibyiza biwutatse, awusoza mu byishimo by’ikirenga mu isangira yakiriwemo na Madamu Jeannette Kagame.
Ku munsi wa kabiri w’uruzinduko rwe rw’akazi, ku wa Mbere yasuye Ikigo Isange One Stop Centre cyita ku bakorewe ihohoterwa ryaba iryo mu miryango cyangwa irishingiye ku gitsina mu Bitaro bya Kacyiru, aho yashimye serivisi zihatangirwa.
Muri gahunda ye mu Rwanda, Madamu Tshisekedi, yagaragaje ubushake bwo kwigira ku mikorere y’Umuryango wa Imbuto Foundation umaze imyaka 18 utangijwe mu gukomeza kubaka ibikorwa by’umuryango we.
Abinyujije mu muryango we, yatangije gahunda yise ‘Plus Fortes’ igamije guha ubushobozi abakobwa n’abagore bubagira abanyembaraga bahambaye, mu kwiteza imbere bo n’imiryango yabo.
Brexit: Abongereza 56.
8% bagaragaje ko batakongera gutora kwivana muri EU
Ubushakashatsi bushya bwagaragaje ko Abongereza benshi kuri ubu bongeye guhabwa amahirwe yo guhitamo kuva cyangwa kuguma mu Muryango w’Ubumwe bw’u Burayi (EU) ‘Brexit’, batora kuwugumamo.
Ubushakashatsi bushya bwagaragaje ko Abongereza benshi kuri ubu bongeye guhabwa amahirwe yo guhitamo kuva cyangwa kuguma mu Muryango w’Ubumwe bw’u Burayi (EU) ‘Brexit’, batora kuwugumamo.
Hashize imyaka ine abaturage b’u Bwongereza batoye icyemezo cyo kwivana muri EU.
Mu bushakashatsi bukorwa na ESS [European Social Survey], buri myaka ibiri, bwerekanye ko 56.
8% by’abasubije bose mu Bwongereza batora kuguma muri EU baramutse babonye ayo mahitamo.
Uyu mubare ukaba wiyongereye kuko mu bushakashatsi buheruka bwa 2018, bari 49.
Icyakora ubushakashatsi bwinshi bwaherukaga bwerekanaga ko mu Bongereza babajijwe, abagera kuri 34.
9%, bavugaga ko batora kuva muri EU naho 8.
3% bakavuga ko batabitora muri kamarampaka.
Ku wa 31 Mutarama saa sita z’ijoro nibwo u Bwongereza bwatandukanye ku mugaragaro n’Umuryango w’Ubumwe by’Ibihugu by’u Burayi (EU) nyuma y’imyaka 47 bwari buwumazemo, n’igihe gisaga imyaka itatu hatowe ko buva muri uyu muryango.
Uyu mwanzuro wagiye mu ngiro nyuma y’uko mu 2016 Abongereza 52 ku ijana batoye muri kamarampaka ko igihugu cyabo kiva muri EU.
Ubushakashatsi bwakorewe mu bihugu 26 birimo bine bitari ibinyamuryango bya EU, bwagaragaje ko bishyigikiye uyu muryango, bwerekana ko ibivugwa ko hari ibindi bihugu bishobora gukurikira u Bwongereza, ari ibihuha.
Umuyobozi wa ESS, Prof.
Rory Fitzgerald, yavuze ko imibare babonye yerekana ko u Bwongereza butumva kimwe gahunda ya Brexit, ariko mu bindi bihugu byasigaye muri EU bishyigikiye cyane ko iki gihugu cyari kuguma muri uyu muryango.
Ati “Gushyigikira ko u Bwongereza buguma muri EU biri ku gipimo cya 66% muri République Tchèque, naho muri Espagne bigera kuri 89%, bikaba byerekana ko kutishimira kuba muri EU kuri mu Bwongereza kutari mu bindi bihugu".
EU n’u Bwongereza bemeranyije ku gihe cy’inzibacyuho, nibura kugeza mu mpera za 2020, aho u Bwongereza buzakomeza kubahiriza ihuzwa rya gasutamo za EU n’isoko rusange no kubahiriza itegeko rigenga EU, nubwo butakibarwa nk’umunyamuryango.
Abayobozi n’abakozi ba Leta 15 bakurikiranyweho kudasobanura inkomoko y’umutungo wabo
Umuvunyi Mukuru, Anastase Murekezi, yatangaje ko hari abayobozi n’abakozi ba Leta 15 bari gukurikiranwa mu butabera kubera kunanirwa gusobanura inkomoko y’umutungo wabo nk’uko biteganywa n’amategeko.
Umuvunyi Mukuru, Anastase Murekezi, yatangaje ko hari abayobozi n’abakozi ba Leta 15 bari gukurikiranwa mu butabera kubera kunanirwa gusobanura inkomoko y’umutungo wabo nk’uko biteganywa n’amategeko.
Yabitangaje kuri uyu wa Mbere tariki 29 Kamena 2020, ubwo biro ya Sena y’u Rwanda yakiraga Inyandiko z’Imenyekanishamutungo y’Umuvunyi Mukuru n’Abavunyi Bungirije n’iy’abandi bakozi b’Urwego rw’Umuvunyi.
Kwakira, kubika no gukurikirana buri mwaka amakuru agaragaza imitungo nyakuri y’abayobozi b’igihugu kuva ku rwego rwo hejuru kugera ku rwo hasi n’abandi bakozi bateganywa n’Itegeko, ni imwe mu shingano nyamukuru Urwego rw’Umuvunyi.
Muri uyu mwaka wa 2020, abagomba kumenyekanisha imitungo yabo mu gihugu ni ibihumbi 13.
Tariki ya nyuma yo kumenyekanisha imitungo ikaba ari 30 Kamena 2020.
Nyuma yo gushyikiriza Sena inyandiko z’imenyekanishamutungo, Umuvunyi mukuru Anastase Murekezi yavuze ko mu bayobozi n’abakozi ba Leta basabwa kumenyekanisha umutungo wabo, abamaze kubikora bagera ku 11000.
Yavuze ko hari abantu 15 bari gukorwaho iperereza n’abashyikirijwe ubutabera kubera ko bananiwe gusobanura inkomoko y’umutungo wabo.
Yavuze ko muri abo 15, dosiye za batandatu zohererejwe inkiko, barindwi baracyakorwaho iperereza mu bugenzacyaha naho babiri baracyakorwa iperereza n’Umuvunyi.
Ahanini kumenyekanisha umutungo ku bayobozi n’abakozi ba Leta, bigamije kwirinda ko hari abayobozi bigwizaho imitungo bayikomoye ku kunyereza ibyagenewe rubanda.
Ku bakunda kwandikisha imitungo ku bandi bantu ngo batazavumburwa, Umuvunyi Mukuru Murekezi yabihanangirije, abasaba kubireka kuko ari igikorwa kigayitse, kandi abafatwa bibagiraho ingaruka zikomeye.
Yasabye kandi abataramenyekanisha imitungo yabo kubikora vuba bitarenze kuri uyu wa Kabiri tariki 30 Kamena, bitaba ibyo bagahanwa.
Bimwe mu bihano bishobora guhabwa umuyobozi cyangwa umukozi utamenyekanishije umutungo harimo kugawa ku mugaragaro mu nyandiko cyangwa bagakatwa ¼ cy’umushara n’ibindi.
Ingengo y’imari y’Umujyi wa Kigali ya 2020/2021 yagabanutseho 19%
Umujyi wa Kigali wemeje Ingengo y’imari uzakoresha mu 2020/2021 ingana na miliyari 100 Frw, yagabanutseho 19% ugereranyije n’iy’umwaka ushize yanganaga na miliyari 124 Frw.
Umujyi wa Kigali wemeje Ingengo y’imari uzakoresha mu 2020/2021 ingana na miliyari 100 Frw, yagabanutseho 19% ugereranyije n’iy’umwaka ushize yanganaga na miliyari 124 Frw.
Ni ingengo y’imari irimo amafaranga azaturuka mu kigega cya leta agera kuri 40%, azava mu misoro n’amahoro yinjizwa n’Umujyi wa Kigali nayo agera kuri 40% mu gihe andi akazava mu baterankunga batandukanye.
Imishinga y’ibikorwa remezo niyo izatwara ingengo y’imari nini igera kuri 51%, ibindi bikorwa bitware 49%.
Irimo imihanda na za ruhurura bizabanza kuzuzwa, kunoza ibyo gutwara abantu mu Mujyi wa Kigali, gucanira imihanda itandukanye no kubaka imihanda mishya ya kilometero zirenga 30.
Mu miturire biteganyijwe ko muri uyu mwaka w’ingengo y’imari, Umujyi wa Kigali uzakora inyigo kandi ugatangira kubakira abatuye mu manegeka harimo abo kuri ruhurura ya Mpazi n’abatuye ahashyira ubuzima bwabo mu kaga muri Nyabisindu, Gatenga na Nyagatovu.
Harimo kandi kubaka inzu z’abatishoboye n’abasanzwe bafashwa n’Ikigega gifasha Abacitse ku icumu, FARG.
Muri gahunda zo gukura abantu mu bukene ziziharira 4.
9% by’ingengo y’imari hazabaho guhanga imirimo mishya ibihumbi 49 ndetse hafashwe n’amakoperative agamije kuzamura abayagize.
Mu yindi mishinga, iyi ngengo y’imari izasiga hubatswe ibyumba by’amashuri 1634 n’ubwiherero 2263 ndetse n’ibigo nderabuzima bishya bitatu.
Umuyobozi w’Umujyi wa Kigali, Pudence Rubingisa, yavuze ko igabanuka rya 19% rishingiye ku nguzanyo n’amafaranga y’abaterankunga ataragarutse mu ngengo y’imari y’uyu mwaka.
Mu mwaka ushize harimo umushinga minini wo kubaka imihanda ireshya n’ibilometero 54 yari yihariye miliyari 29 Frw.
Yavuze ko muri rusange amafaranga Umujyi wa Kigali winjiza n’azava muri leta yo aziyongera.
Ati “Kugabanuka kw’ingengo y’imari, urebye iyo tuzakoresha ni izava mu misoro n’amahoro iziyongera ku kigereranyo cya 10% n’izava mu kigega cya leta iziyongeraho 10%.
Izagabanuka ni izava mu baterankunga, ku buryo ariyo ituma tugabanukaho 19% ariko ni ayabaga yarafashwe mu gukora ibikorwa remezo nk’inkunga cyangwa umwenda ayo rero ntabwo ahari.
Rubingisa yagaragaje ko ingengo y’imari ikiri ntoya, atanga ingero avuga ko Umujyi wa Kigali ufite ruhurura 40 zo gukora ariko ukaba ufite gusa iyo gukora enye ndetse hakiri abagituye mu manegeka bakeneye gutuzwa neza n’imihanda ikeneye kubakwa n’ibindi.
Ibikorwa by’Umujyi wa Kigali biteganywa mu ngengo y’imari hashingiwe ku cyerekezo cy’igihugu ariko by’umwihariko ku cyerekezo cyo kugira Kigali umujyi w’icyitegererezo mu 2050.
Macron yashinje Turikiya uruhare mu byaha bikorerwa muri Libya
Perezida Emmanuel Macron yashinje Turikiya ko ikomeje kwenyegeza intambara muri Libya, aho yavuze ko ifite uruhare mu byaha bikorerwa muri iki gihugu kubera uruhande yafashe.
Perezida Emmanuel Macron yashinje Turikiya ko ikomeje kwenyegeza intambara muri Libya, aho yavuze ko ifite uruhare mu byaha bikorerwa muri iki gihugu kubera uruhande yafashe.
Macron yavuze ko Turikiya yinjije muri Libya abarwanyi bavuye muri Syria.
Turikiya ishyigikiye Guverinoma ya Gisirikare ikomeje kurwanya Gen Khalifa Haftar.
Macron yavuze ko Turikiya iri gukina imikino mibi cyane kandi ko inyuranyije n’ibyemejwe n’inama ya Berlin igamije gushakira amahoro Libya.
Ati “Ntabwo tuzihanganira uruhare Turikiya igira uyu munsi muri Libya".
Turikiya iherutse kohereza muri Libya indege n’intwaro ku ruhande ishyigikiye, ndetse byifashishwa mu mirwano igamije kwigarurira uduce twose tw’igihugu.
U Bufaransa kandi buherutse gushinja Turikiya ko yabangamiye ubwato bwabwo bwari mu nkengero za Libya bwashakaga kugenzura ubwa Turikiya bwari buhari nabwo bwakekwaga ho kurenga ku mabwiriza yashyizwe na Loni ajyanye n’ibihano byafatiwe Libya mu by’intwaro.
Libya yatangiye kuba isibaniro ry’ibibazo kuva mu 2011 ubwo Muammar Gaddafi wari umaze igihe kinini ayiyobora yari amaze kwicwa.
Ubu igihugu kiyobowe na Guverinoma y’Ubumwe bw’Igihugu ikorera mu Murwa Mukuru Tripoli, ishyigikiwe na Qatar na Turikiya.
Ihanganye n’Igisirikare kiyobowe na Gen Haftar, aho we abarizwa mu Burasirazuba bw’Igihugu ariko agenzura ibice byinshi.
Ashyigikiwe na Misiri, u Burusiya na Leta Zunze Ubumwe z’Abarabu.
Gen Haftar yagabye ibitero muri Mata umwaka ushize ashaka kwigarurira Umurwa Mukuru ariko ntibiramukundira.
Raporo ya Loni iherutse guhishura ko hari abacanshuro b’Abarusiya bibumbiye mu kigo cyitwa Wagner Group bari kurwana muri Libya bashyigikiye Gen Khalifa Haftar, uhanganye na Guverinoma iriho.
Bivugwa ko Wagner ibarizwamo abo bacanshuro yanagize uruhare mu mvururu zabaye muri Ukraine, Syrie n’ahandi.
Guverinoma y’u Burusiya yakunze guhakana ivuga ko nta sano na ruto ifitanye n’uwo mutwe w’abarwanyi.
Iyi raporo ya Loni yakozwe n’itsinda ryigenga rya Loni rishinzwe ibijyanye no kureba uburyo ibihano byafatiwe Libya bishyirwa mu bikorwa.
Ntabwo irasohoka kugeza ubu ariko ibigo bitandukanye byamaze kuyibona.
Ni raporo ya paji 57 ivuga ko aba bacanshuro bo muri Wagner bari muri Libya kuva mu Ukwakira 2018 aho “batanga ubufasha mu bya tekiniki mu gukanika imodoka no mu mirwano".
Bagira n’uruhare mu bikorwa byo kugenzura ikirere no mu gutanga ba mudahusha bifashishwa mu mirwano.
COVID-19: Abaturage barashwe no kugaburira abatishoboye mu bikubiye muri raporo ku iyubahirizwa ry’uburenganzira bwa muntu
Komisiyo y’Uburenganzira bwa muntu mu Rwanda (NCHR) yashyize hanze raporo y’agateganyo yerekana uko u Rwanda ruhagaze mu bijyanye n’iyubahirizwa ry’uburenganzira bwa muntu mu Rwanda muri ibi bihe bya COVID-19.
Komisiyo y’Uburenganzira bwa muntu mu Rwanda (NCHR) yashyize hanze raporo y’agateganyo yerekana uko u Rwanda ruhagaze mu bijyanye n’iyubahirizwa ry’uburenganzira bwa muntu mu Rwanda muri ibi bihe bya COVID-19.
Ibikubiye muri raporo ya NCHR bishingiye ku bugenzuzi iyi komisiyo yakoze muri ibi bihe igihugu gihanganye na COVID-19 iterwa na Coronavirus.
Iri genzura ryakozwe hagamijwe kureba uburyo iyubahirizwa ry’uburenganzira bwa muntu rihagaze, ibyavuyemo NCHR ikazabigenderaho igira inama inzego zitandukanye kugira ngo ibitanoze bizarusheho kunozwa.
NCHR mu gukusanya amakuru yibanze mu nguni zose z’ingingo zigize uburenganzira bwa muntu harimo uburenganzira bwo kubaho, ubwo kwishyira ukizana, ubwo gutanga ibitekerezo, ubwo kubona iby’ibanze mu buzima, ubwo kudateshwa agaciro hashingiwe ku miterere n’ibitekerezo byawe n’uburenganzira ku byo wemerewe n’amategeko.
Ku bijyanye n’uburenganzira bwo kubaho iyi komisiyo yasuzumye ibijyanye n’urupfu rw’abantu babiri bo mu Karere ka Nyanza, Umurenge wa Nyagisozi barashwe n’umupolisi muri Werurwe.
Muri iyi raporo NCHR igaragaza ko yakurikiranye iki kibazo isanga cyarageze mu Rwego rw’Igihugu rw’Ubugenzacyaha ndetse dosiye ikaba yaragejejwe mu Bushinjacyaha.
Ku bijyanye n’uburyo Abanyarwanda babasha kubona iby’ibanze mu buzima mu bihe bya COVID-19, iyi raporo igaragaza ko mu igenzura NCHR yakoreye mu bice bitandukanye by’Umujyi wa Kigali no mu Turere twa Nyanza, Kirehe na Rubavu, mu bihe bya guma mu rugo yasanze uburenganzira bwo kubona ibyo kurya bwarubahirijwe ndetse abatishoboye bakagenda bagobokwa na Leta, abaturanyi babo bifashije n’imiryango nterankunga.
NCHR yashimye iyi gahunda ivuga ko yafashije ba nyakabyizi babashaga kurya ari uko bakoze kuticwa n’inzara.
Mu bugenzuzi bw’iyi komisiyo yasanze mu Mujyi wa Kigali honyine mu bantu 215 052 bagombaga kugerwaho n’iyi nkunga y’ibiribwa abagera kuri 99% barayibonye kandi ikabasha kubagoboka.
Muri iyi raporo Umujyi wa Kigali kandi washimiwe gahunda washyizeho yo gutanga nimero ya telefoni ishobora kwifashishwa n’ufite ikibazo cy’ibyo kurya, gahunda yatumye abagera kuri 9432 bagobokwa.
Inerekana ko kandi hari imbaraga zashyizwe mu gukurikirana abayobozi b’inzego z’ibanze bagaragaweho amakosa yo kunyereza inkunga.
Indi ngingo yasuzumwe na NCHR mu bijyanye n’iyubahirizwa ry’uburenganzira bwa muntu mu Rwanda ni ikibazo cy’abasirikare b’u Rwanda bahohoteye abaturage bo mu Karere ka Gasabo, Umurenge wa Remera, Akagali ka Nyarutarama, Umudugudu wa Kangondo II.
Mu igenzura NCHR yakoze yashimye ko aba basirikare bakurikiranyweho gufata ku ngufu abagore batatu, kwiba no gukubita bagejejwe mu butabera ubu ikibazo cyabo kikaba kiri mu rukiko.
Uretse guhana abakoze amakosa, iyi raporo igaragaza ko Minisiteri y’Ingabo yanakoze ibishoboka byose mu gufasha abahohotewe ibajyana muri Isange One stop ndetse n’abagize ihungabana baraganirizwa n’ibyangijwe birarihwa.
Iyi komisiyo kandi yagaragaje ko uburengazira bwa muntu bwagiye bwubahirizwa mu buryo bwose bushoboka burimo gufasha abari mu nkiko gukomeza kuburana hifashishijwe ikoranabuhanga, korohereza Abanyarwanda bari mu mahanga gutaha n’abanyamahanga bakoroherezwa gusubira iwabo.
Mu minsi ya vuba NCHR izashyira hanze indi raporo ivuga mu buryo bwuzuye ibijyanye n’igenzura yakoze ryerekana uko uburenganzira bw’ikiremwamuntu bwubahirijwe mu bihe cya Coronavirus.
Urubanza rw’ukekwaho gukoresha inyandiko mpimbano akambura leta miliyoni 300 Frw rwasubitswe
Urukiko rwisumbuye rwa Gasabo rwasubitse isomwa ku ifungwa n’ifungurwa mu rubanza ruregwamo rwiyemezamirimo witwa Uwemeye Jean Baptiste ufite Sosiyete ya ECOAT, akaba akurikiranyweho gukoresha inyandiko mpimbano zatumye yishyurwa ibikorwa atakoze mu gusana umuhanda Muhanga-Karongi.
Urukiko rwisumbuye rwa Gasabo rwasubitse isomwa ku ifungwa n’ifungurwa mu rubanza ruregwamo rwiyemezamirimo witwa Uwemeye Jean Baptiste ufite Sosiyete ya ECOAT, akaba akurikiranyweho gukoresha inyandiko mpimbano zatumye yishyurwa ibikorwa atakoze mu gusana umuhanda Muhanga-Karongi.
Ibyaha Uwizeye akurikiranyweho birimo gukoresha inyandiko mpimbano, zatumye ngo yishyurwa arenga miliyoni 300 z’amafaranga y’u Rwanda.
Amakuru IGIHE ifite agaragaza ko uyu rwiyemezamirimo yari yarahawe isoko ryo gusana umuhanda Muhanga-Karongi, ariko we ngo akaba yarishyuzaga ibikorwa atakoze, biciye mu guhimba inyandiko zivuga ko yakoze ibikorwa runaka kandi nta byo yakoze.
Ikindi akurikiranyweho ni uko ngo yahimbaga inyandiko zishyuza, yarangiza kwishyurwa akongeramo izindi bari baramwishyuriyeho mbere.
Amakuru avuga ko uyu rwiyemezamirimo yagendaga areba mu nyemezabwishyu yishyuje mbere, akongera akazihimba akazishyurizaho ku buryo ngo yari ageze ku nshuro ya gatandatu yishyuza.
Uwemeye yageze mu rukiko kuri uyu wa Gatanu aho akomeje kuburana ibijyanye n’ifungwa n’ifungurwa.
Mu rubanza rwe ahakana ibyaha ashinjwa.
Uyu munsi nibwo byari biteganyijwe ko urukiko rusoma uwo mwanzuro ariko isomwa ryawo ryimuriwe tariki 30 Kamena saa Munani z’amanywa, kuko umwe mu bacamanza bagize Inteko Iburanisha ngo yahawe indi mirimo itunguranye.
Mu Ukuboza 2019 nibwo Ikigo cy’Igihugu gishinzwe guteza Imbere Ubwikorezi (RTDA) cyatangaje ko cyatangiye kuvugurura umuhanda Muhanga-Karongi.
Ni nyuma y’aho abakora ingendo ziva i Kigali zigana mu Burengerazuba bakoresheje umuhanda Kigali-Karongi-Rusizi, bari barakunze gusaba ko wakorwa kugira ngo ureke kubangamira ingendo.
RTDA iherutse gutangaza ko uwo muhanda wubatswe bwa mbere mu 2002, igice cya Rubengera-Rambura kigomba gutwara miliyari 13 z’amafaranga y’u Rwanda.
Umushinjacyaha wo mu Bufaransa ategerejwe i Kigali ku iperereza kuri Félicien Kabuga
Umushinjacyaha wungirije mu Rukiko Rukuru rw’i Paris, Aurélia Devos, ategerejwe i Kigali mu iperereza ku ruhare rwa Félicien Kabuga muri Jenoside yakorewe Abatutsi.
Umushinjacyaha wungirije mu Rukiko Rukuru rw’i Paris, Aurélia Devos, ategerejwe i Kigali mu iperereza ku ruhare rwa Félicien Kabuga muri Jenoside yakorewe Abatutsi.
Félicien Kabuga ufatwa nk’umucurabwenge n’umuterankunga mukuru wa Jenoside aherutse gufatirwa mu Bufaransa aho yari amaze imyaka yihishe ubutabera ku ruhare rwe muri Jenoside yakorewe Abatutsi.
Biteganyijwe ko Aurélia Devos azagera i Kigali mu minsi iri imbere ku iperereza ryimbitse ku byo Kabuga ashinjwa.
Devos asanzwe ashinzwe ishami rishinzwe kurwanya ibyaha byibasiye inyokomuntu.
Devos agiye kuza mu Rwanda mu gihe hategerejwe itariki y’ubujurire bwa Félicien Kabuga, aho ashaka ko urukiko rwisubiraho ku mwanzuro rwafashwe wo kumwohereza muri Tanzania kuburanira ahakorera Urugereko rwasigariyeho urukiko mpanabyaha rwashyiriweho u Rwanda, IRMCT.
Urukiko rw’i Paris tariki 3 Kamena nibwo rwategetse ko Félicien Kabuga yoherezwa muri Tanzania kuhaburanira.
Ni umwanzuro wafashwe nyuma y’uko tariki 27 Gicurasi, urukiko rwari rwamaganye icyifuzo cy’abunganizi be cy’uko yarekurwa akava muri gereza ya “La Santé" afungiyemo mu Mujyi wa Paris agashyirwa mu nzu acunzwe hifashishijwe inzogera y’ikoranabuhanga hanyuma akitabwaho n’abana be.
Mu 1997 nibwo Kabuga yashyiriweho na ICTR impapuro zisaba ko atabwa muri yombi kubera ibyaha birindwi akurikiranweho, birimo ibya Jenoside n’ibyaha byibasiye inyokomuntu.
Ubwo IRMCT yasimburaga ICTR mu 2012, byashimangiwe ko Kabuga nafatwa azoherezwa i Arusha akaba ariho aburanira.
Ibyaha Kabuga akurikiranweho birimo icyaha cya Jenoside, ubufatanyacyaha mu cyaha cya Jenoside, gukangurira abantu gukora Jenoside, ubwinjiracyaha bwa Jenoside n’ibindi bifitanye isano na Jenoside yakorewe Abatutsi mu 1994.
Kabuga afatwa nk’uwagize uruhare runini mu gutera inkunga umugambi wa Jenoside, anatanga umusanzu mu gushinga radio RTLM yabibaga urwango.
Ubwo RTLM yashingwaga, Kabuga yatanzemo 500 000 Frw ndetse ikimara gutangizwa, ni we wabazwaga imikorere yayo ya buri munsi nka Perezida wayo, Ferdinand Nahimana aba Umuyobozi wayo (Directeur), Jean Bosco Barayagwiza aba umuyobozi wungirije (Directeur adjoint).
Abo nabo bahamijwe ibyaha bya Jenoside.
Perezida Kagame yazamuye mu ntera abapolisi 2282, abandi 261 bashyirwa mu kiruhuko cy’izabukuru
Perezida wa Repubulika, Paul Kagame, yazamuye mu ntera abapolisi 2282 abandi 261 bashyirwa mu kiruhuko cy’izabukuru.
Perezida wa Repubulika, Paul Kagame, yazamuye mu ntera abapolisi 2282 abandi 261 bashyirwa mu kiruhuko cy’izabukuru.
Mu bazamuwe mu ntera, harimo abapolisi babiri bari bafite ipeti rya Assistant Commissioner of Police bazamuwe ku ipeti rya Commissioner of Police (CP).
Abo ni Emmanuel Hatari na Costa Joseph Habyara.
Hatari asanzwe ari Umuyobozi wa Polisi mu Ntara y’Iburasirazuba mu gihe Costa Joseph Habyara yakoze muri Minisiteri y’Ubutabera nk’Umuyobozi ushinzwe iyubahirizwa ry’amategeko.
Abandi umunani bari bafite ipeti rya Chief Superintendent of Police (CSP) bazamuwe ku ntera ya Assistant Commissioner of Police (ACP).
(1) Burora Jacques (2) Muzezayo Toussaint (3) Mpayimana Gerald (4) Mugwiza Egide (5) Baguma Ismail  (6) Rutikanga Boniface (7) Bayingana Michel (8) Bugingo Nelson
Abandi 22 bari ku ipeti rya Senior Superintendent of Police bo bazamuwe ku ipeti rya Chief Superintendent of Police (CSP).
Ni mu gihe 39 bari bafite ipeti rya Superintendent of Police (SP) bo bazamuwe ku ipeti rya Senior Superintendent of Police (SSP).
Abapolisi 37 bari ku ipeti rya Chief Inspector of Police (CIP) 37 bazamuwe mu ntera baba Superintendent of Police (SP).
Mu gihe 35 bari bafite ipeti rya Inspector of Police (IP) 35 bazamuwe ku ipeti rya Chief Inspector of Police (CIP).
Abapolisi 333 bari bafite ipeti rya Assistant Inspector of Police (AIP) 333 bazamuwe ku ntera ya Inspector of Police (IP).
Muri izi mpinduka, umupolisi umwe wari ufite ipeti rya Chief Sergeant (CSGT) yazamuwe ku ipeti rya Assistant Inspector of Police (AIP).
Ba su-ofisiye icyenda bari bafite ipeti rya Senior Sergeant (SSGT) bo bazamuwe ku ipeti rya Chief Sergeant (CSGT).
Ba Su-Ofisiye 25 bari bafite ipeti rya Sergeant (SGT) bazamuwe ku ipeti rya Senior Sergeant (SSGT).
Abandi 62 bari bafite ipeti rya Corporal (CPL) na Police Constable (PC) bazamuwe ku ipeti rya Sergeant (SGT), naho 1709 bari bafite ipeti rya Police Constable (PC) bo bazamuwe ku ipeti rya Corporal (CPL).
Polisi y’u Rwanda yashimiye abazamuwe mu ntera ndetse n’ubwitange bwaranze abagiye mu kiruhuko cy’izabukuru.
Ba rwiyemezamirimo bubatse Agakiriro ka Gatsibo barashinjwa kwambura abaturage
Abaturage bakoze imirimo y’ubwubatsi ku Gakiriro ka Gatsibo gaherereye mu Murenge wa Kabarore, barashinja ba rwiyemezamirimo babiri bagasimburanyweho mu kukubaka ko babambuye, bagasaba leta kubishyuriza.
Abaturage bakoze imirimo y’ubwubatsi ku Gakiriro ka Gatsibo gaherereye mu Murenge wa Kabarore, barashinja ba rwiyemezamirimo babiri bagasimburanyweho mu kukubaka ko babambuye, bagasaba leta kubishyuriza.
Mu 2014 nibwo rwiyemezamirimo witwa Niyigena Eraste yasinyanye n’Akarere ka Gatsibo amasezerano yo kubaka Ikigo Nderabuzima cya Ngarama n’Agakiriro ka Gatsibo.
Nyuma y’igihe akoresha abaturage mu kubaka ibi bikorwa, yaje gufungwa azira kwifashisha impapuro mpimbano mu gutsindira iryo soko.
Icyo gihe yasize atishyuye asaga miliyoni 154 Frw abaturage bubakaga ikigo nderabuzima ndetse n’abaturage barenga 80 bubakaga agakiriro kagezweho mu Karere ka Gatsibo.
Muhoracyeye Justine wakoze kuri aka gakiriro, avuga ko rwiyemezamoromo wabakoresheje yamusigayemo ibihumbi 60 Frw.
Yagize ati “Nishwe n’inzara kandi nari narakoze, nari ncumbitse ahantu nsiga ntishyuye n’inzu, ubu benshi bamfashe nka bihemu kandi byaratewe n’abadukoreshaga batatwishyuraga.
“Yatugeragamo nk’amezi atatu agacunga twarakaye twanze gukora akatwishyuramo nk’ibyumweru bibiri akongera akamara igihe kinini kugeza ubwo atwambuye burundu.
Ntukabumwe Samuel, umwe mu bari bayoboye abubakaga, yavuze ko bambuwe na rwiyemezamirimo wa mbere n’uwo asimbuye nawe akagenda atabishyuye.
Ati “Twambuwe na rwiyemezamirimo wa mbere haciyeho nk’umwaka tubona haje undi, afatanya n’akarere baratwandika batwizeza ko bagiye kutwishyura.
Nkanjye nakoreshaga abakozi 11 tubishyuza ibihumbi 418 Frw kandi hari amakipe y’abakozi benshi ku buryo twageraga nko kuri 80 ukongeraho abazanaga ibikoresho birimo umucanga, ibiti, amabuye n’ibindi abo nabo baramwishyuza.
Mu ntangiriro za 2017 nibwo Agakiriro ka Gatsibo kahawe rwiyemezamirimo mushya witwa Bayijahe Innocent kugira ngo arangize imirimo yo kukubaka, bamwe mu baturage bakomezanyije nawe bavuga ko atababaniye kuko hari amafaranga yabambuye.
Nkubito Francis uri mu bafashaga uyu rwiyemezamirimo avuga ko yamwambuye ibihumbi 470 Frw hakiyongeraho n’undi witwa Nkusi Bosco uberewemo arenga miliyoni 2 Frw.
Buhayija Innocent uregwa kwambura abaturage yabwiye IGIHE ko kuri we ntacyo yishinja ngo kuko abakozi bose yakoresheje yamaze kubishyura, asaba abamurega kujyana ikirego mu nkiko cyangwa ku Karere bakaza ibimenyetso byerekana ko yabambuye.
Ati" Abo ngabo bose byaba byiza bagiye mu buyobozi ubwo aribwo bwose nkamenya ikibazo cyabo, kuko abakozi umuntu aba akoresha buri wese ntiwamumenya ariko bagannye ubuyobozi twazana ibitabo buri wese tukagaragaza uko twamwishyuye ariko icyo nahamya neza ni uko buri wese twakoresheje twamwishyuye.
Umunyamabanga Nshingwabikorwa w’Akarere ka Gatsibo, Nankunda Jolly, yabwiye IGIHE ko iki kibazo bakizi ariko bari bazi ko ari rwiyemezamirimo umwe wambuye abaturage.
Ati “Uwo nzi ni Eraste ni we navuga ko yabambuye, uwa kabiri sinemeranya nabo kuko iyo tugiye kumwishyura amafaranga ya nyuma azana ibyangombwa byerekana ko adafitiye imyenda abaturage rero tujya kumwishyura yarabizanye.
Nankunda yakomeje avuga ko Ubuyobozi bw’Akarere bwagiriye inama abaturage yo kwishyira hamwe bakarega uwo bafitanye amasezerano kandi ngo abenshi barabikoze.
Yanavuze ko uyu rwiyemezamirimo banagerageje gushaka gufatira imitungo ye bagasanga nta n’umwe umubaruyeho.
Agakiriro kagezweho ka Gatsibo kuzuye gatwaye miliyoni 691 Frw kakaba karatangiye gukorerwamo mu Ukuboza 2018.
Ubwo twateguraga iyi nkuru twagerageje kuvugisha rwiyemezamirimo Bayijahe Innocent ushinjwa kwambura abaturage ariko ntibyakunda kuko inshuro zose twagerageje kumuhamagara atitabye ndetse n’ubutumwa bugufi ntiyabusubije.
Uburyo Gaddafi yigeze gutega utwuma dufata amajwi intumwa z’u Rwanda zirimo na Perezida
Colonel Muammar al-Gaddafi, ni umwe mu bagabo b’abanyapolitiki bakomeye Isi yagize ariko basize amateka avangavanze, aho kuri bamwe afatwa nk’intwari mu gihe abandi bamufata nk’umwiyemezi, umunyagitugu n’andi mazina amutwerera kuba nyirabayazana w’irimbuka rye.
Colonel Muammar al-Gaddafi, ni umwe mu bagabo b’abanyapolitiki bakomeye Isi yagize ariko basize amateka avangavanze, aho kuri bamwe afatwa nk’intwari mu gihe abandi bamufata nk’umwiyemezi, umunyagitugu n’andi mazina amutwerera kuba nyirabayazana w’irimbuka rye.
Gaddafi yayoboye Libya imyaka isaga 40, yubaka izina imbere mu gihugu no hanze yacyo nk’umwe mu banyagitugu bahizwe kenshi n’amahanga akamubura.
Ni umugabo wari warakangaranyije byinshi mu bihugu byo ku Isi, byagera muri Afurika ho bikaba ibindi bindi kuko uwerekanaga ku mugaragaro ko atamushyigikiye, yashoboraga kumugirira nabi akoresheje ubushobozi yari afite.
Ambasaderi Prof Joseph Nsengimana ni umwe mu bahagarariye u Rwanda mu Muryango wa Afurika yunze Ubumwe mu gihe Gaddafi yari mu marembera.
Prof Nsengimana guhera Nzeri 2009 kugeza mu 2014 aho yari ahagarariye u Rwanda mu Muryango wa Afurika Yunze Ubumwe (AU) anaruhagarariye Addis Abeba muri Ethiopia.
Yaruhagarariye muri AU avuye kuruhagararira i New York mu Muryango w’Abibumbye aho yageze mu 2006.
Uyu mugabo w’imyaka 70 wanabaye Umujyanama wihariye wa Perezida kuva mu 2000 kugeza 2006, iyo myaka yamaze muri dipolomasi yamuhaye kumenya byimbitse imiyoborere itandukanye ku Isi irimo n’iya Gaddafi utaravugwaho rumwe.
Yateze utwuma dufata amajwi intumwa z’u Rwanda
U Rwanda ni kimwe mu bihugu bitiyumvisemo cyane Libya, by’umwihariko nyuma ya Jenoside yakorewe Abatutsi.
Prof Nsengimana yavuze ko ahanini byashingiraga kuri iyo myitwarire ya Gaddafi yo gushaka kwigira mpatsibihugu.
U Rwanda rwashyigikiye umugambi w’Akanama gashinzwe amahoro ka Loni wo gukora ibishoboka byose muri Libya hakagaruka amahoro, igikorwa cyari gishyigikiwe n’ibihugu birimo u Bufaransa, u Bwongereza na Qatar cyaje gusiga Gaddafi yishwe.
Uruhande u Rwanda rwafashe rufite impamvu.
Hari amakuru yizewe IGIHE ifite y’uko ahagana mu 2010, Polisi y’u Rwanda yatahuye ko hari intwaro muri Ambasade ya Libya mu Rwanda zashoboraga kwifashishwa mu bikorwa bimwe na bimwe byo gutera ama-gerenade mu Mujyi wa Kigali.
Umwe mu bakozi b’iyi Ambasade niwe watanze aya makuru, hanyuma Polisi ikoze iperereza izitahura muri iyo nyubako.
Mu kiganiro Archives du Rwanda gitambuka kuri IGIHE, Prof Nsengima yavuze ko imyitwarire ya Gaddafi yatangiye kurakaza u Rwanda ubwo yategaga utwuma dufata amajwi intumwa zarwo zirimo na Perezida Pasteur Bizimungu.
Nubwo Nsengimana atibuka neza igihe byabereye, mu isesengura IGIHE yakoze yasanze bishobora kuba byarabaye muri Nzeri 1999, ubwo Gaddafi yizihizaga imyaka 30 amaze ahiritse ubutegetsi.
Intumwa z’u Rwanda zitabiriye ibyo birori nk’abandi batumirwa, bageze muri Libya Perezida Bizimungu ahabwa inzu yo gucumbikamo nk’uko bigenda ku bakuru b’ibihugu.
Iyo nzu ni nayo yahuriragamo intumwa zamuherekeje mu gihe hagiye gukorwa nk’inama.
Umunsi wo kugaruka mu Rwanda, baje kuvumbura ko bari baratezwe utwumwa dufata amajwi (recorders).
Ati “Yaje (Gaddafi) no kudusura muri iyo nzu.
Umunsi wo gutaha basubiyeyo kureba ibyo bari bibagiriwe mu nzu basanga bari gushwanyuza intebe bakuramo utwuma dufata amajwi.
Rero ikintu nk’icyo kikwereka uwo yari we.
Akenshi iyo umuntu ari mu nzu arisanzura akavuga icyo atekereza.
Prof Nsengimana yabajijwe niba nta ngaruka u Rwanda rwaba rwarahuye nazo nyuma kubera ayo majwi yari yafashwe, asubiza ati “Nta wamenya ariko ibyo ni ibintu hagati y’abakuru b’ibihugu bidakorwa, iyo ubibonye gutyo bituma umenya uwo muntu uwo ari we.
" Prof Nsengimana yasobanuye ko Gaddafi utavuga ko yari akunzwe cyangwa yanzwe na bose muri Afurika, ari nayo mpamvu igihe ibihugu byafataga umwanzuro wo gushyigikira abashaka kumuhirika, byinshi bya Afurika byamwihoreye.
Ati “Ku banyafurika bamwe babyakiriye uko biri, ariko bavuga bati n’ubundi ntacyo yari kuzatumarira kuko yazanagamo ayo macakubiri muri AU.
Mu kiganiro yagiranye na Financial Times mu 2017, Perezida Paul Kagame yavuze ko Gaddafi yahoraga yifuza kugaragara nk’umwami wa Afurika, agasuzugura abandi.
Yagize ati “Colonel Gaddafi yari umuntu mubi.
Njye nakundaga gushwana nawe kurusha undi muntu uwo ariwe wese.
Yifuzaga kugaragara nk’umwami wa Afurika ubundi agategeka abandi ababwira ibyo bagomba gukora.
Hari ubwo numvaga kubyihanganira binaniye.
Perezida Kagame yagaragaje uko hari ubwo Gaddafi yajyaga amwita umukozi w’ibihugu bikomeye ku Isi, inshuti y’Abanyamerika n’Abongereza, ibihugu bitacanaga uwaka na Gaddafi.
Yakomeje agira ati “Naramubwiye, njyewe uko nteye, mu buzima bwanjye, uko nakuze, ntabwo njya nifuza kuba umugaragu w’undi muntu, bivuze ngo urakorera mu nyungu ze, ntabwo uri kwikorera.
Ubwo Gaddafi yari amaze kuva ku butegetsi, mu 2012 u Rwanda rwinjiye mu kanama gashinzwe amahoro n’umutekano muri Loni ruranakayobora.
Rwitabiriye kenshi inama ziga ku bibazo bya Libya n’uburyo igihugu cyasubirana nyuma ya Gaddafi.
Gaddafi ibihugu byamubonaga ugutandukanye Prof Nsengimana yavuze ko urebye neza wasanga Gaddafi ntaho yari atandukaniye na mpatsibihugu kuko aho yageraga hose yabaga ashaka kwerekana imbaraga.
Prof Nsengimana yagize ati “Yari afite icyerecyezo yavugaga ko ashakira Afurika ariko icyo cyerecyezo cyari gishingiye ku cyifuzo cye cyo kuba igihangange muri Afurika.
Ntabwo yari ku neza ya Afurika kuko yabanje gushaka kuyobora Umuryango uhuza ibihugu by’Abarabu, agenda ashaka kwerekana ubuhangange bwe Abarabu baramunanira, nibwo yaje kubishakira muri Afurika.
Yavuze ko aho yageraga hose yashakaga kuyobora, bikarushaho kuba bibi kuko yashakaga guhanganisha ubuhange bwe n’ubw’abazungu.
Ibyo bigaragarira mu 1988, ubwo yagiraga uruhare mu ihanurwa ry’indege y’Abanyaburayi muri Ecosse igahitana abantu 259 mu cyiswe ‘Lockerbie bombing’.
Nubwo bakomeje kumuhiga bakamubura, Prof Nsengimana avuga ko abanyaburayi batigeze bibagirwa icyo gikorwa.
Ibyo byatumye umubare w’abamuhiga n’abamwanga ukomeza kuba mwinshi.
Ambasaderi Nsengimana avuga ko hari ubwo Gaddafi yigeze kujya i Addis Abeba ku cyicaro cy’Umuryango wa Afurika Yunze Ubumwe (AU), agasanga abadipolomate bahaba batabayeho neza akiyemeza kubafasha ariko icyicaro cya AU kikimukira mu Mujyi wa Sirte muri Libya.
Ati “Ubwabyo byari uguteranya abanyafurika.
Ibyo byose byatumaga atumvikana cyane muri AU kandi bishingiye ku bifatika.
Hari n’ibihugu yategekaga, byaba bitumviye agahirika ubutegetsi nko muri Tchad.
“Ibintu bya mpatsibihugu byari bimurimo, icyo ashatse nicyo yumvaga igihugu kigomba gukora niba kitagikoze bagahangana akoresheje ubushobozi yari afite.
Ambasaderi Prof Nsengimana yavuze ko kuba nyuma ya Gaddafi harabaye imvururu muri Libya, byasaga nk’ibyigaragaza na mbere hose ukurikije imiyoborere yamuranze.
Kugeza ubu haracyari ikibazo cy’intambara muri Libya aho Guverinoma yemewe ku rwego mpuzamahanga ibarizwa i Tripoli ihanganye n’ingabo za General Khalifa Haftar kandi buri ruhande hakaba hari ibihugu by’amahanga birushyigikiye.
Nsengimana yemeza ko nubwo hakiri intambara, Guverinoma yemewe ifite amahirwe yo gutsinda.
Ati “Ibintu biragenda bijya mu buryo, Haftar imbaraga ze ziragenda zikendera.
Arimo atakaza Sirte, n’imbaraga zamushyigikiraga ndakeka ko ugereranyije n’izo Leta yemewe ifite, Leta yemewe iragenda igira imbaraga.
Col Muammar Gaddafi yayoboye Libya kuva mu 1969 aza kwicwa ku wa 20 Ukwakira 2011 n’ingabo zari zirangajwe imbere n’ibihugu bikomeye.
Hamenetse amaraso y’abazize ubusa n’ay’abarwaniye igihugu, mwarangiza mukabikinira hejuru?
- Perezida Kagame
Perezida Kagame yaburiye abayobozi batuzuza inshingano zabo uko bikwiye n’abangiza umutungo w’igihugu, avuga ko agiye kugendera ku bwihutirwe bwo kurwanya icyorezo cya Coronavirus mu gukemura ibyo yise ibindi “byorezo" bihari ku buryo abashaka gusubiza igihugu inyuma birengagije aho cyavuye babyishyura.
Perezida Kagame yaburiye abayobozi batuzuza inshingano zabo uko bikwiye n’abangiza umutungo w’igihugu, avuga ko agiye kugendera ku bwihutirwe bwo kurwanya icyorezo cya Coronavirus mu gukemura ibyo yise ibindi “byorezo" bihari ku buryo abashaka gusubiza igihugu inyuma birengagije aho cyavuye babyishyura.
Umukuru w’Igihugu yabigarutseho ku gicamunsi cyo kuri uyu wa Gatanu ubwo yayoboraga inama ya Komite Nyobozi yaguye ya FPR Inkotanyi yabereye ku cyicaro cy’uyu muryango giherereye i Rusororo mu Karere ka Gasabo.
Yavuze ko iyi nama yayitumije kugira ngo haganirwe uko u Rwanda rwitwaye n’uko ruzakomeza kwitwara kuko bisa n’aho icyorezo ntaho kirajya ndetse abenshi bakibona nk’aho aribwo kigitangira.
Iyi nama yahuje abanyamuryango 250 bayobora inzego zitandukanye muri uyu muryango.
Yabaye mu gihe u Rwanda rugihanganye n’icyorezo cya Coronavirus ndetse abayitabiriye bakurikije amabwiriza yo kwirinda nko kwambara agapfukamunwa no guhana intera hagati yabo.
Perezida Kagame yabwiye abayobozi batandukanye ko icyorezo cya Coronavirus cyaje mu gihe hari n’ibindi bibazo igihugu gisanganywe ku buryo kugisohokamo bisaba kwibuka ko hari n’ibindi bisanzwe bitarakemuka bikwiye kuva mu nzira.
Yaburiye abayobozi batubahiriza inshingano zabo, abanyereza umutungo wa rubanda, ko igihe cyabo cyarangiye ahubwo ubu bagiye gutangira kubyishyura.
Ati “Ngiye kugendera ku bwihutirwe bw’icyorezo mbukoreshe mu gukemura ibi byorezo bindi [.
] mushinzwe abaturage, mufite akazi mushinzwe, namwe mukwiye kwiha agaciro nk’abanyarwanda.
“Ntabwo ari ibintu byo gukina, ntabwo ari igihugu twubatse [.
] amaraso yamenetse y’abazize ubusa, hameneka ay’abarwaniye igihugu mwarangiza mukabikinira hejuru, ndabasezeranya ko abantu baraza gutangira kubyishyura.
Perezida Kagame yavuze ko mu mikorere ya muntu amakosa abaho umunsi ku wundi, ko atari yo aba bayobozi bazaryozwa ahubwo ko bazabazwa ibyo batubahiriza mu buryo busa n’agahimano.
Ati “Amakosa yo ya buri munsi arasanzwe, ayo ntabwo ariyo tuziza abantu.
Ntabwo waziza abantu amakosa asanzwe, abantu bakora amakosa ariko ibi bindi by’agahimano, byo kwangiza, ukangiza umutungo w’igihugu, ukangiza ibikwiriye kuba bifasha abaturage ukabigira ibyawe, byo birahagarara byanze bikunze.
Byanze bikunze, ubu byarangiye.
Umukuru w’Igihugu yavuze ko iyi ngingo iganirwaho inshuro nyinshi n’abayobozi mu nama n’indi mihuro inyuranye ariko ko nta gihinduka, kandi ababa bari muri izo nama ari abantu bamwe.
Ati “Buri munsi turabiganira.
Buri gihe ni abantu bamwe cyangwa abandi, ubundi tukaba twahuye, tugahurira mu mwiherero, tugahurira mu mushyikirano, mu nama z’umuryango zisanzwe, ziduhuza turi benshi ubwo ndavuga RPF ariko no mu zindi nzego za leta.
Turi abantu bari bakwiye kuba bumva icyo dushaka, uko twakigeraho, ibigomba gukorwa, ibyo dutanga.
Yavuze ko ku Isi hari ibihugu bigera ku byo bishaka ku buryo uko byari bimeze mu myaka nka 20 cyangwa 30 ishize atari ko bimeze ubu, ariko n’iyo bigize icyo bigeraho biticara ahubwo byiha izindi ntego zisumbuyeho.
Perezida Kagame yavuze ko abagera kuri ibyo, ari abuzuza ibyo bagomba gukora mu byo baba barahisemo, mu nshingano baba barihaye.
Ati “Ni abagira ukubazwa inshingano, udakoze uko byagakwiriye kuba bikorwa hakagira umubaza, bakagenda bapima intambwe batera bashakisha n’uburyo bwabashoboresha no kugera ku bindi.
Nta nzira y’ubusamo.
Nta nzira zindi wanyuramo ugenda uhunga ibikomeye ngo ntuhangane nabyo ugahora ushakisha ibyoroshye ngo hanyuma hari inzira yoroshye abantu banyuramo mu kugera ku byo bashaka.
Nta yibaho na busa.
Yavuze ko n’iyo iyo nzira ibayeho, ibaho rimwe kandi n’ibyavuyemo ntibirambe.
Yasabye abakiri bato nibura abagejeje ku myaka 45, kumva ko ibihe biri imbere aribo bafite igihugu mu maboko.
Ati “Nibatiga hakiri kare gukosora amakosa yakozwe n’ababaje imbere, ba twebwe, ukumva bayakomeje, bakayabamo ntacyo bayatwaye, ubwo icyo gihugu kizaba gifite ibyago.
Ni uguhitamo nabi, ntabwo baba nka bya bihugu navuze bigera ku byo bifuza.
Perezida Kagame yihanije aba bayobozi mu gihe hashize iminsi abayobozi mu nzego zitandukanye bavanwa ku mirimo yabo ku bw’amakosa atandukanye.
Mu minsi ishize uwari Minisitiri w’Umutekano, Gen Patrick Nyamvumba yakuwe kuri uyu mwanya, ndetse ba Guverineri babiri, Gatabazi JMV wayoboraga Intara y’Amajyaruguru na Gasana Emmanuel wayoboraga iy’Amajyepfo barahagarikwa, batangira gukorwaho iperereza “kubera ibyo bagomba kubazwa bakurikiranweho".
Ni ihagarikwa ku mirimo kandi ryari rikurikiye ubwegure bwakunze kubaho muri uyu mwaka cyane mu myanya yo hejuru mu buyobozi bw’igihugu.
Amafoto: Village Urugwiro
Ethiopia: Umusaza w’imyaka isaga ijana yakize Coronavirus
Umusaza wo muri Ethiopia w’imyaka 114 witwa Aba Tilahun Woldemichael yakize Coronavirus nk’uko byatangajwe n’inzego z’ubuzima muri icyo gihugu.
Umusaza wo muri Ethiopia w’imyaka 114 witwa Aba Tilahun Woldemichael yakize Coronavirus nk’uko byatangajwe n’inzego z’ubuzima muri icyo gihugu.
Kuri uyu wa Kane nibwo byatangajwe ko uwo musaza yakize, amakuru yatangaje benshi bitewe n’uburyo ubushakashatsi bwose kuri iki cyorezo bwagiye bugaragaza ko ari indwara izahaza cyane abageze mu zabukuru.
Tilahun yatahuwe ko yanduye Coronavirus mu minsi ishize ubwo bapimaga abaturage bo mu gace atuyemo mu murwa mukuru Addis Abeba.
Akigera mu bitaro, yamaze hafi icyumweru ari ku mashini zongerera abarwayi umwuka ndetse ubuzima bwe bwari habi, ku bw’amahirwe aza koroherwa.
Nubwo nta byemeza ko uwo musaza afite imyaka 114 nk’uko umuryango we ubivuga, abaganga nabo bemeza ko arengeje imyaka ijana dore ko ametaka menshi igihugu cye cyanyuzemo ayibuka nk’ayabaye ejo.
Abantu basaga 5000 bamaze guhitanwa na Coronavirus muri Ethiopia barimo 81 yahitanye.
Perezida Kagame yasabye abanyarwanda kwirinda “gukinisha" ingamba zo kurwanya Coronavirus
Perezida Kagame akaba na Chairman w’Umuryango FPR Inkotanyi, yasabye abanyarwanda kwirinda gukinisha ingamba zashyizweho mu kurwanya icyorezo cya Coronavirus, ahubwo bakazubahiriza uko zakabaye batarobanura izo bashyira mu bikorwa ngo izindi bazireke.
Perezida Kagame akaba na Chairman w’Umuryango FPR Inkotanyi, yasabye abanyarwanda kwirinda gukinisha ingamba zashyizweho mu kurwanya icyorezo cya Coronavirus, ahubwo bakazubahiriza uko zakabaye batarobanura izo bashyira mu bikorwa ngo izindi bazireke.
Umukuru w’Igihugu yabigarutseho ku gicamunsi cyo kuri uyu wa Gatanu ubwo yayoboraga inama ya Komite Nyobozi yaguye ya FPR Inkotanyi yabereye ku cyicaro cy’uyu muryango giherereye i Rusororo mu Karere ka Gasabo.
Iyi nama yahuje abanyamuryango 250 bayobora inzego zitandukanye muri uyu muryango.
Yabaye mu gihe u Rwanda rugihanganye n’icyorezo cya Coronavirus ndetse abayitabiriye bakurikije amabwiriza yo kwirinda nko kwambara agapfukamunwa no guhana intera hagati yabo.
Perezida Kagame yavuze ko muri ibi bihe u Rwanda rurimo byatewe n’icyorezo cya Coronavirus, amahirwe ari uko atari umwihariko warwo gusa nubwo rwo rugerwaho n’ingaruka zitandukanye bitewe n’uko igihugu giteye.
Umukuru w’Igihugu yavuze ko iyi nama yayitumije kugira ngo haganirwe uko u Rwanda rwitwaye n’uko ruzakomeza kwitwara kuko bisa n’aho icyorezo ntaho kirajya ndetse abenshi bakibona nk’aho aribwo kigitangira.
Ati “Ni ukuvuga ngo ibyo dukora kugira ngo tucyirinde, byo bizakomeza cyangwa se bikwiye no gukomeza kurushaho.
Ni ingamba nyinshi zigenda zifatwa zizwi ntabwo ari ibintu byo gukinisha [.
] buri munsi ababikurikiranira hafi, abashakashatsi, abahanga muri siyansi, abahanga mu buzima, nabo ntabwo baramenya byose bijyanye n’iyi Coronavirus.
Baracyashakisha kuyimenya neza noneho bikaganisha ko hazaboneka uburyo bayirinda ku buryo bw’urukingo cyangwa se bw’umuti.
Yavuze ko igihe ibyo bigitegerejwe, urugamba rugomba gukomeza gushingirwa ku buryo abantu bitwara mu kwirinda aho bigomba gushingira ku buryo bubiri, aribwo kwirinda umuntu ku giti cye no kurinda abandi.
Perezida Kagame yavuze ko abantu bakwiriye kwipimisha, usanze yaranduye agaharanira ko nta wundi yakwanduza.
Ibi bikajyana no kwambara agapfukamunwa kuko bifasha ko umuntu atirinda we ubwe ahubwo akarinda n’abandi.
Ati “Uburyo bwa gatatu, ni ukudakomeza umuco wacu wo guhoberana cyane ku buryo twegerana.
Guhana intera, kugira ngo nabyo bifashe kutegerana cyane tugahana umwanya [.
] ibindi birimo isuku, gukaraba kenshi cyangwa se igihe cyose bibaye ngombwa, nabwo birafasha.
Ibyo byose bivamo ko twirinda ariko cyane ndetse turinda abandi.
Umukuru w’Igihugu yavuze ko ubu ari uburyo bizwi ko bufasha, kandi ko bwuzuzanya, bityo ntawe ukwiriye kubirengaho ahubwo bigomba kubahirizwa mu kwirinda.
Yavuze ko u Rwanda rwabaye mu bihugu bya mbere muri Afurika mu kubahiriza izi ngamba, biza no kugeza ku gusaba abantu kuguma mu ngo nubwo byari bifite ingaruka zatumye bamwe ibyo bakoraga bihagaragara, abandi bagasonza, ariko byakozwe kugira ngo “dushobore kubaho tunyure muri iki gihe hanyuma tuzagere no ku bindi".
Ati “Ndetse cyane cyane n’ibyo abantu binubira ukabikora kuko uzi ngo birakurinda, ukabikora ugononwa, winuba ariko uba uzi ngo urabikorera kugira ngo ubeho noneho ikindi gihe uzashobore gukora ibyo wifuzaga [.
] inzira iracyari ndende ntabwo umuntu yabinyura iruhande ngo avuge ko turi hafi kubirangiza.
Kuva umurwayi wa mbere wa Coronavirus yagaragara mu Rwanda muri Werurwe 2020, abantu 858 nibo bamaze kwandura iki cyorezo, 398 barakize basezererwa mu gihe mu gihe 458 aribo bakiri kwitabwaho n’abaganga; babiri barimo umushoferi w’imyaka 65 n’umupolisikazi bo bitabye Imana.
Amafoto: Village Urugwiro
Minisanté yasobanuye uko Coronavirus yageze muri kasho, yongera imbaraga mu gupima
Minisiteri y’Ubuzima yaraye itangaje ko mu Rwanda hagaragaye abantu 101 banduye Coronavirus, umubare munini w’abarwayi wabonetse mu munsi umwe kuva iki cyorezo cyagera mu Rwanda muri Werurwe.
Minisiteri y’Ubuzima yaraye itangaje ko mu Rwanda hagaragaye abantu 101 banduye Coronavirus, umubare munini w’abarwayi wabonetse mu munsi umwe kuva iki cyorezo cyagera mu Rwanda muri Werurwe.
Abarwayi 72 ni abafungwa bo muri kasho ya polisi
Abarwayi 10 babonetse mu midugudu iri muri Guma mu Rugo i Kigali
Uburyo bwo gupima ibindi byiciro bwakajijwe
Umuyobozi Mukuru w’Ikigo cy’Igihugu cy’Ubuzima, RBC, Dr Nsanzimana Sabin, yavugiye kuri radiyo y’igihugu ko mu barwayi bose muri rusange, hejuru ya 70% babonetse muri kasho mu Karere ka Ngoma, hamwe hashyirwa imfungwa mu gihe zigikorerwa dosiye n’Urwego rw’Ubugenzacyaha, ahabonetse abarwayi 72.
Yagize ati “Iri tsinda rero ryagaragaye ku munsi w’ejo turacyari kurikoraho ubusesenguzi bwimbitse ngo turebe aho ubu burwayi bwaba bwaraturutse, ariko iby’ibanze twamaze kubona ni uko bifitanye isano ya hafi na ruriya rujya n’uruza rw’ingendo zambukiranya imipaka ndetse na bariya batwara imodoka baca muri ziriya nzira ko hari uburyo bahuye, ubwo amakuru arambuye aragenda akomeza [kugaragara] uko abaganga babishinzwe babikurikirana.
Yavuze ko mu gushakisha aho ubwo burwayi bwakomotse, bigendana no gushakisha abahuye n’aba bafungwa ngo nabo bapimwe, ndetse n’ahandi hacumbikiwe ahantu henshi muri za kasho hakorwe igikorwa nk’icyo cyo gupima.
Dr Nsanzimana yakomeje ati "Uretse aho ngaho, n’ibindi byiciro mu Ntara y’Iburasirazuba byegereye uriya muhanda wambukiranya umupaka tubona ko ubwo burwayi bushobora kuba bugenda buva kuri ibyo byiciro twabonye mbere bugakwira ku bandi, hose tukabashyira ibipimo tukavura ndetse n’abagaragayeho ubwo burwayi.
Yavuze ko hakomeza gupimwa n’ahandi hacumbikiwe abafungwa hose, ndetse no muri za gereza.
Muri Kigali ubwandu bwabonetse ahari Guma mu Rugo
Dr Nsanzimana yavuze ko abarwayi 22 baraye bagaragaye mu Umujyi wa Kigali, benshi babonetse mu Turere twa Kicukiro na Nyarugenge, ahari imidugudu yashyizwe muri gahunda ya Guma mu Rugo nyuma yo kugaragarwamo icyorezo.
Yakomeje ati "Muri abo rero kimwe cya kabiri n’ubundi bagaragaye muri iyo mirenge, abandi ni abari bahuye n’abo twari twabonye muri Kigali n’ubundi, aho usanga nk’umuntu umwe yaranduje undi babana cyangwa bakorana, ni abo 22 twabonye muri Kigali.
Yavuze ko imidugudu yashyizwe muri Guma mu Rugo ikomeje gufatwamo ibipimo byinshi, ashimira abahatuye uburyo borohereza inzego z’ubuzima.
Yakomeje ati "Kugeza ubu tumaze gufata ibipimo by’abarenga 2000 batuye hariya, akaba ari naho hagaragayemo abagera ku 10 ku munsi w’ejo, ndetse hari n’ibipimo biri bukomeze gufatwa kugeza igihe turangiriza kubona ko nta burwayi bukomeza gukwirakwira mu baturage ba hariya cyangwa se buhava bujya n’ahandi.
Dr Nsanzimana yavuze ko ibipimo bimaze gufatwa muri Kigali bigaragaza ko nta burwayi burimo gukwirakwira ahandi mu baturage, ubu ingufu nyinshi zashyizwe ahamaze kugaragara abarwayi.
Ariko gupima birakomeza n’ahandi kubera ko ingendo mu gihugu zifunguye, abantu bava mu Ntara imwe bajya mu yindi.
Yakomeje ati "Turaza gukomeza gupima mu bindi byiciro mu tundi duce dutandukanye haba mu mujyi wa Kigali no mu Rwanda [muri rusange], kuko ubu burwayi bushobora guhindura isura umunsi uwo ariwo wose.
Yasabye abaturarwanda gukomeza kubahiriza ingamba zo kwirinda Coronavirus zirimo kwambara neza agapfukamunwa igihe umuntu agiye aho ahurira n’abandi, guhana intera hagati y’umuntu n’undi no gukara intoki neza kandi kenshi.
Yakomeje ati “Ibyo bitatu bishobora gutuma ubwandu aho bwagaragara hose butadukwirakwiramo.
"N’abantu baba bafite nk’ibimenyetso bisa n’ibicurane, bashobora guhamagara wa murongo 114, urakora neza, kuko hari igihe dushobora kuba tutagupimye kandi warahuye n’ubwo burwayi.
Mu barwayi babonetse kuri uyu wa Mbere harimo 22 b’i Kigali, batatu b’i Rusizi, babiri b’i Rubavu, umwe w’i Kayonza, umwe w’i Kirehe n’itsinda ry’abantu 72 bahuye n’abanduriye i Rusumo.
Mu Rwanda hamaze kuboneka abarwayi 1001 banduye mu bipimo 140 249 bimaze gufatwa, 443 barayikize mu gihe 556 bakiri mu bitaro, naho babiri bitabye Imana.
Gatsibo: Uwarokotse Jenoside yategewe mu nzira n’abantu barindwi baramukubita bikomeye
Sakindi Pierre warokotse Jenoside yakorewe Abatutsi mu 1994 yatezwe n’abantu mu Mudugudu wa Kumana, Akagari ka Gakoni mu Murenge wa Kiramuruzi mu Karere ka Gatsibo baramukubita kugeza ubwo ava amaraso mu gutwi.
Sakindi Pierre warokotse Jenoside yakorewe Abatutsi mu 1994 yatezwe n’abantu mu Mudugudu wa Kumana, Akagari ka Gakoni mu Murenge wa Kiramuruzi mu Karere ka Gatsibo baramukubita kugeza ubwo ava amaraso mu gutwi.
Amakuru avuga ko ku wa Kabiri, tariki ya 23 Kamena 2020 ahagana saa Mbili z’ijoro aribwo Sakindi yatezwe n’abantu barindwi baramukubita kugeza ubwo agiye mu Bitaro i Kiramuruzi birangira yoherejwe mu Bitaro i Kanombe.
Ni ku nshuro ya gatatu muri iki gihe cy’iminsi 100 yo kwibuka Jenoside yakorewe Abatutsi mu Karere ka Gatsibo hahohoterwa uwayirokotse.
Uwa mbere wahohotewe ni Kajuga Joseph uri mu kigero cy’imyaka 60.
Tariki ya 13 Werurwe yatewe mu nzu na Ntihabose Djuma amutera icyuma mu mutwe.
Tariki ya 17 Kamena nabwo umusaza witwa Gasangwa Dismas w’imyaka 63 yatezwe n’abantu bitwaje inkoni baramukubita cyane, ajyanwa kuvurizwa i Kanombe.
Umunyamabanga Nshingwabikorwa w’Umurenge wa Kiramuruzi, Yankurije Vestine, yabwiye IGIHE ko abantu bakekwaho gukubita umuturage warokotse Jenoside batawe muri yombi.
Yankurije yavuze ko mbere yuko habaho ibikorwa by’urugomo ngo usanga hari amagambo mabi n’ibindi bimenyetso biba byarabanje kugaragara bishobora guhuzwa no kuba bigamije kwibasira abarokotse Jenoside.
Ati “Ntabwo nabyemeza neza ariko hari ibimenyetso bimwe na bimwe ubona byisanisha nabyo, nka mbere yuko umusaza Gasangwa akubitwa hari amagambo yabanje kuvugwa wabihuza nuko uyu ari se wabo ugasanga birahura.
Byose bigaruka ku buhamya batanga bw’umuntu wafunguwe nyamara yari yarakatiwe burundu.
Umunyamabanga Nshingwabikorwa wa Ibuka, Ahishakiye Naphtal, yabwiye IGIHE ko bibabaje kuba hakiri abarokotse Jenoside bagihohoterwa.
Ati “Ku wa 17 Kamena hahohotewe Gasangwa hanyuma ku wa 23 bakubita Sakindi kandi bariya bantu bose ni abo mu muryango umwe, ni abantu barokotse Jenoside yakorewe Abatutsi.
Iyo ugiye kureba usanga ihohoterwa bakorewe rishingiye ku ngengabitekerezo ya Jenoside kuko ryashingiye ku makuru bagiye batanga kuva mu gihe cy’Inkiko Gacaca.
Yakomeje avuga ko hari umugabo witwa Gatete Deo wari warakatiwe n’Inkiko Gacaca igihano cya burundu ariko ngo akagira n’ahandi yari yarakatiwe gufungwa imyaka 16 aza kugisoza arasohoka.
Ahishakiye Naphtal yakomeje avuga ko muri uyu mwaka bamaze kubarura ibikorwa birenga 70 byibasira abarokotse Jenoside.
Ati “Hari ibikorwa birenga 75 tumaze kwakira akenshi ni amagambo akomeretsa, atoneka, apfobya, ahakana Jenoside yabwirwaga abarokotse Jenoside ariko hakaba hari n’ingengabitekerezo yo mu nyandiko zandikwaga no ku mbuga nkoranyambaga zagiye zandikwa.
Hanagaragaye ingengabitekerezo mu bikorwa byo kwica no gukomeretsa amatungo, kurandura imyaka n’ibi byo gukomeretsa abantu.
Yakomeje avuga ko iyo ukurikiranye buri kibazo usanga hahanwa uwakoze icyaha nyamara hanagahanwe n’ababafashije mu kugikora.
Ahishakiye yasabye leta kujya inahana uba yahishiriye uwakoze icyaha ndetse n’abagaragara mu bufatanyacyaha.
Gasangwa Dismas na Sakindi Pierre baheruka guhohoterwa bose barwariye mu Bitaro bya Girikare bya Kanombe.
Urwagashya n’umwijima bya Gasangwa bikaba byarangiritse kubera inkoni yakubiswe.
Abarokotse Jenoside b’i Nduba bagenewe inkunga ifite agaciro ka miliyoni 16 Frw
Ikigo cy’Igihugu cy’Imisoro n’Amahoro, RRA, ku bufatanye n’Urwego rw’Umugenzuzi Mukuru w’Imari ya Leta na Komisiyo y’Igihugu y’Amatora basuye imiryango y’abarokotse Jenoside yakorewe Abatutsi mu 1994 ituye mu Murenge wa Nduba mu Karere ka Gasabo babagenera inkunga y’ibikoresho byose hamwe bifite agaciro ka miliyoni 16 Frw.
Ikigo cy’Igihugu cy’Imisoro n’Amahoro, RRA, ku bufatanye n’Urwego rw’Umugenzuzi Mukuru w’Imari ya Leta na Komisiyo y’Igihugu y’Amatora basuye imiryango y’abarokotse Jenoside yakorewe Abatutsi mu 1994 ituye mu Murenge wa Nduba mu Karere ka Gasabo babagenera inkunga y’ibikoresho byose hamwe bifite agaciro ka miliyoni 16 Frw.
Iyi nkunga igizwe na matelas, ibitenge, ibyo kurya n’ibikoresho by’isuku yahawe imiryango 143 irimo abaturage bagera kuri 699.
Abakozi b’ibi bigo bari bahagarariye abandi bavuze ko iki gikorwa kigamije kwereka abarokotse Jenoside ko bari kumwe ari nako bakomeza kubihanganisha muri iki gihe cy’iminsi 100 yo kwibuka.
Umuyobozi wungirije Umugenzuzi Mukuru w’Imari ya Leta, Habimana Patrick, yavuze ko ibigo bakorera byumva ko gufasha abarokotse Jenoside yakorewe Abatutsi mu 1994 ari inshingano zabyo kimwe n’abandi Banyarwanda.
Yavuze ko uyu mwaka bahisemo gusura abarokotse Jenoside b’i Nduba kugira ngo babahumurize banabashyire ibishobora kubafasha muri ibi bihe imirimo myinshi itagikorwa uko bikwiye.
Yagize ati “Twabasuye ngo tubereke ko batari bonyine, ko bakwiye kugira icyizere.
Kuba twatekereje ibyo kurya bijyanye n’igihe turimo mwatangiye kubyumva harafunze abantu ntabwo bakigenda nk’uko bagendaga kera ariko no muri za gahunda za leta hari uburyo ibafasha natwe twongereye ku cyo yafashaga.
Uretse kubagenera inkunga iri tsinda ryagize umwanya wo kuganira n’abarokotse Jenoside maze nabo babasangiza amateka yaranze Nduba mu 1994.
Umuyobozi wa Ibuka mu Murenge wa Nduba, Ndagijimana Théoneste, yashimye inkunga bakiriye avuga ko yerekana ko ubuyobozi buriho bwita ku baturage.
Yagize ati “Mbere abantu bumvaga ko kugira ngo umuntu abone umwanya wo kuyobora ibigo nka biriya agomba kuba yaragaragaje uruhare rukomeye mu bwicanyi.
Ubu birashimishije kumva ko ibigo nk’ibi, ubu noneho byumva ko bifite inshingano zo gufata mu mugongo no gutanga umwanya wo kwibuka Abazize Jenoside yakorewe Abatutsi.
Yavuze ko ibikorwa nk’ibi bibakura mu kwiheba batewe n’ibihe bikomeye banyuzemo.
Ati “Iyo wagize ibyago nk’uko bisanzwe ugahura n’umuntu uza kugufata mu mugongo wongera kumva ko uri uw’agaciro ukumva ko utari wenyine kandi ko utibagiranye"
Ibi byishimo Ndagijimana abisangiye na mugenzi we Mukakagina Marguerite uvuga ko igikorwa cyakozwe n’ibi bigo cyamusannye umutima kandi kikamuhamiriza koko ko ubuyobozi buriho bukunda abaturage babwo.
Uretse iyi nkunga y’ibiribwa aba barokotse Jenoside yakorewe Abatutsi mu 1994 bo muri Nduba kandi bashyikirijwe amafaranga ibihumbi 500 azifashishwa mu kwishyurira mituweli abagera ku 166.
Ku ruhande rw’ubuyobozi bw’Umurenge wa Nduba bwavuze ko iyi nkunga yahawe aba baturage yunganira Leta mu bikorwa bitandukanye isanzwe ibafashamo.
Umurenge wa Nduba wasuwe n’ibigo bya Leta, mu gihe cya jenoside yakorewe Abatutsi mu 1994 wapfushije abagera kuri 375 ndetse ukaba ufite n’umwihariko wo kuba wariciwemo n’abari baturutse mu bindi bice batazwi umubare cyane ko hari n’abajugunywe mu cyobo gihari cya Rwabayanga kugeza uyu munsi batarabasha gukuramo.
Gabon: Ubutinganyi bwavanywe mu byaha bihanwa n’amategeko
Sena ya Gabon kuri uyu wa Mbere yatoye ivana ubutinganyi mu byaha bihanwa n’amategeko y’icyo gihugu, nyuma y’icyumweru abadepite nabo batoye bashyigikira uwo mwanzuro.
Sena ya Gabon kuri uyu wa Mbere yatoye ivana ubutinganyi mu byaha bihanwa n’amategeko y’icyo gihugu, nyuma y’icyumweru abadepite nabo batoye bashyigikira uwo mwanzuro.
Iryo tegeko niriramuka risinywe na Perezida, Gabon izaba ibaye igihugu cya mbere muri Afurika cyemera abaryamana bahuje ibitsina mu mategeko yacyo.
Abanyamadini bagaragaje uburakari kuri iryo tegeko bavuga ko rigamije gushimisha abaterankunga b’abanyamahanga kurusha akamaro rifitiye abaturage ba Gabon.
Umwaka ushize nibwo muri Gabon hari hashyizweho igihano gihana ubutinganyi, aho ubufatiwemo yashoboraga gufungwa amezi atandatu cyangwa arenga.
Abaryamana bahuje ibitsina bararyamaganye bavuga ko rigamije gutuma bibasirwa.
Haracyari ibihugu byinshi muri Afurika aho ubutinganyi ari icyaha gikomeye ndetse gishobora no guhanishwa igihano cy’urupfu.
Mu Bushinwa hadutse ibicurane by’ingurube bishobora guhinduka icyorezo
Abashakashatsi mu Bushinwa bavumbuye ubundi bwoko bw’ibicurane by’ingurube bishobora guhinduka icyorezo.
Abashakashatsi mu Bushinwa bavumbuye ubundi bwoko bw’ibicurane by’ingurube bishobora guhinduka icyorezo.
Ubushakashatsi bwasohowe mu kinyamakuru cyandika kuri siyansi, PNAS bugaragaza ko ibyo bicurane byo mu bwoko bwa G4, bifitanye isano n’ubundi bwoko bw’ibicurane by’ingurube byadutse mu 2009 bikaba icyorezo.
Abashakashatsi bo muri Kaminuza zo mu Bushinwa no mu kigo cy’u Bushinwa gishinzwe kugenzura ibyorezo, bagaragaje ko icyo cyorezo gifite ubushobozi buhambaye bwo kwanduza ikiremwamuntu.
Hagati ya 2011 na 2018, abashakashatsi bafashe ibizamini mu ngurube 30 000 mu mabagiro icumi atandukanye mu Bushinwa no mu nzu zivura inyamaswa, bituma babasha kuvumbura ubwoko 179 bwa virus zitera ibicurane by’ingurube.
Inyinshi muri izo ngurube bazisanzemo ubwoko bushya bwa virusi y’ibicurane bwatangiye kwigaragaza guhera mu 2016.
Ubwoko bushya bw’ibicurane by’ingurube buzwi nka G4 nibwo basanze bukomeye cyane ndetse bufite ubushobozi bwo kwanduza cyane ikiremwamuntu.
Ubushakashatsi kandi bwagaragaje ko ubudahangarwa umubiri uvana mu bicurane bisanzwe budashobora guhangara ubwoko bushya bwa G4.
Mu bakozi bashinzwe iby’ibicurane by’ingurube bafashwe ibizamini nyuma yo gushyirwa hafi y’aho izo virusi zavumburiwe, byagaragaye ko umwe mu icumi yanduye.
Ibizamini byafashwe kandi byagaragaje ko hafi 4.
4 % by’abaturage bose bahuye n’iyo virusi banduye.
Inzobere zivuga ko iyo virusi ishobora kwandura iva mu nyamaswa ijya mu bantu ariko ntibaramenya niba ishobora kuva ku muntu umwe ijya ku wundi, ari nazo mpungenge bafite.
Abakoze ubushakashatsi basabye ko habaho uburyo buhamye bwo gukurikirana abantu bakora ahororerwa cyangwa ahicirwa ingurube.
Umwami w’u Bubiligi yicujije ku byo igihugu cye cyakoze muri RDC mu gihe cy’Ubukoloni
Umwami w’u Bubiligi Philippe yagaragaje ukwicuza gukomeye ku byo igihugu cye cyakoze muri Repubulika Iharanira Demokarasi ya Congo (RDC) mu gihe cy’Ubukoloni.
Umwami w’u Bubiligi Philippe yagaragaje ukwicuza gukomeye ku byo igihugu cye cyakoze muri Repubulika Iharanira Demokarasi ya Congo (RDC) mu gihe cy’Ubukoloni.
Uku kwicuza Umwami Philippe yakugaragaje mu ibaruwa yandikiye Perezida, Félix Tshisekedi, ku wa Kabiri ubwo muri RDC hizihizwaga isabukuru y’imyaka 60 igihugu kimaze kibonye ubwigenge.
Yagize ati “Ndashaka kwerekana ko nicujije cyane kubera ibikomere byasize ububabare bwongeye kubyuka uyu munsi kubera ivangura rikiriho muri sosiyete zacu.
Kuvuga ko ububabare bwongeye kubyutswa n’ivangura ririho yavugaga urupfu rw’Umunyamerika George Floyd, rwatumye havuka imyigaragambyo mu bice bitandukanye by’Isi.
George Perry Floyd Jr.
yapfuye ku wa 25 Gicurasi 2020 nyuma yo kunigwa n’umupolisi witwa Derek Chauvin washinze ivi rye ku ijosi rya Floyd mu gihe kingana n’iminota umunani n’amasegonda 46, ndetse ko muri iki gihe cyose “iminota ibiri n’amasegonda 53" Floyd yayimaze yataye ubwenge.
Uyu mwirabura yaguye mu Mujyi wa Minneapolis muri Leta Zunze Ubumwe za Amerika aho yafatiwe n’abapolisi, umwe muri bo akamunigisha ivi ku ijosi kugeza aheze umwuka.
Abahanga mu by’amateka bavuga ko miliyoni z’Abanyafurika baturutse mu duce twahoze ari Congo Belge bishwe, batemagurwa cyangwa bapfa bazize indwara igihe bakoraga imirimo y’agahato mu mirima y’Umwami w’u Bubiligi Leopold II.
Yirinda kuvuga izina ry’Umwami Leopold II, Philippe yagize ati “Hakozwe ibikorwa by’ubugome bituremerera mu kwibuka kwacu.
Philippe yavuze ko azarwanya ivanguramoko iryo ariryo ryose.
Mu byumweru bishize, amashusho menshi y’Umwami Leopold II wategetse hagati ya 1865-1909, yangijwe n’abigaragambyaga mu Bubiligi, maze hatangizwa gahunda yo kuyakuraho.
Kugeza ubu ibigo bitandukanye byakuyeho amashusho n’ibishushanyo bimugaragaza kugira ngo bigabanye uburakari bw’abigaragambya.
Nibwo bwa mbere mu mateka y’u Bubiligi Umwami uyoboye asabye imbabazi ku byabaye mu bukoloni muri RDC.
U Bubiligi bwakolonije RDC mu cyiswe Congo Belge, hagati ya 1908 na 1960, amateka avuga ko muri icyo gihe abaturage b’icyahoze ari Zaïre babarirwa mu miliyoni bapfuye, bazira indwara, iyicarubozo n’imirimo y’agahato.
U Rwanda rwasabye u Burundi ibisobanuro ku gitero cyagabwe n’abantu bitwaje intwaro i Nyaruguru
U Rwanda rwasabye u Burundi ibisobanuro nyuma y’igitero giheruka kugabwa mu Karere ka Nyaruguru n’abantu bitwaje intwaro, kikagwamo bane mu bakigabye ndetse abasirikare batatu b’u Rwanda bagakomereka byoroheje.
U Rwanda rwasabye u Burundi ibisobanuro nyuma y’igitero giheruka kugabwa mu Karere ka Nyaruguru n’abantu bitwaje intwaro, kikagwamo bane mu bakigabye ndetse abasirikare batatu b’u Rwanda bagakomereka byoroheje.
Ni igitero cyagabwe ku wa Gatandatu tariki 27 Kamena 2020, n’abantu bitwaje intwaro bagera mu 100, bitwaje imbunda zirimo mashinigani (machine guns) n’izirasa za rockettes, bafite umugambi wo kugirira nabi abatuye mu Mudugudu w’icyitegererezo wa Yanze, uri mu kilometero kimwe gusa uvuye ku mupaka w’u Burundi.
RDF yatangaje ko baturutse mu Burundi ari na ho basubiye nyuma yo kuraswa berekeza mu birindiro by’Ingabo z’u Burundi biherereye ahitwa mu Gihisi ho muri Komini Bukinanyana, mu Ntara ya Cibitoke.
Basize inyuma abarwanyi babo bane bapfuye, ibikoresho bya gisirikare birimo imbunda na radiyo za gisirikari n’ibikombe by’ibiribwa byanditseho "Force de Defense Nationale du Burundi", batatu mu bakigabye bafatwa mpiri.
Minisiteri y’Ububanyi n’Amahanga y’u Rwanda yandikiye Guverinoma y’u Burundi binyuze mu nzira za dipolomasi, isaba ibisobanuro kuri icyo gitero no kuba abakigabye bagahungira mu Burundi, batabwa muri yombi.
Yemereye IGIHE ko yandikiye Minisiteri y’Ububanyi n’amahanga y’u Burundi, "isaba ibisobanuro ku gitero cyagabwe n’abantu bataramenyekana baturutse mu Burundi, inasaba Guverinoma y’u Burundi gufata ingamba zose zishoboka kugira ngo abagize uruhare muri ibyo byaha bahungiye mu Burundi, bafatwe mu maguru mashya bagezwe imbere y’ubutabera, cyangwa boherezwe mu Rwanda kugira ngo babazwe ibyo bakoze.
Ni ibaruwa yohererejwe u Burundi ku munsi icyo gitero cyagabweho, gusa ntabwo u Burundi burasubiza.
Nyuma y’icyo gitero, Umuvugizi w’Ingabo z’u Rwanda, Lt Col Innocent Munyangango yagize ati "Turizeza Abanyarwanda ko abakoze ibi bakurikiranwa bakamenyekana.
Turimo gushakisha, binyuze mu nzira za dipolomasi, amakuru yizewe kuri ibi bitero bihora bigaruka.
Ingabo z’u Burundi zahakanye uruhare muri icyo gitero, nyamara mu itangazo ryazo ntizihakana cyangwa ngo zemeze ko cyabayeho, ahubwo zigifata nk’ibyatangajwe ku mbuga nkoranyambaga hirengagijwe gihamya zose zagaragajwe.
Itangazo ryasohowe na Colonel Biyereke Floribert, rigira riti “Ingabo z’Igihugu z’u Burundi ziramenyesha Abarundi n’amahanga ko ubutaka bw’u Burundi budashobora kuba indiri y’imitwe yitwaje intwaro igamije guhungabanya umutekano mu bihugu by’Abaturanyi.
Ahubwo abasirikare b’Abarundi basabwa gucunga neza umutekano ku mbibi u Burundi busangira n’ibihugu by’abaturanyi.
Amakuru yatangajwe mu Burundi avuga ko abagabye icyo gitero bafite ibirindiro mu ishyamba rya Kibira muri komini za Bukinanyana na Mabayi.
Ni ishyamba ry’inzitane rifatanye na Pariki y’Igihugu ya Nyungwe ku ruhande rw’u Rwanda.
Bajya kugaba igitero ngo babanje guhurira ku Gihisi, ndetse ubwo bari basubijwe inyuma niho bongeye guhurira, barimo abarwanyi babiri bakomeretse cyane bajya kuvurwa bari mu modoka y’igisirikare cy’u Burundi,"bafata umuhanda wa Ndora- Bubanza mu Burundi.
Mu karere ka Nyaruguru cyane cyane mu nkengero z’ishyamba rya Nyungwe, kuva mu myaka ishize hakunze kugabwa ibitero n’abantu bitwaje intwaro, Ingabo z’u Rwanda zabasubiza inyuma bagahungira mu Burundi.
Rumwe mu ngero za vuba ni ubwo mu ijoro ryo ku wa 1 Nyakanga 2018 ahagana 23:30’ abagizi ba nabi bitwaje intwaro bateye mu Karere ka Nyaruguru, Umurenge wa Nyabimata.
Bibye ibintu by’abaturage birimo amatungo n’ibiribwa, banarasa hejuru bagamije gutera ubwoba abaturage.
Icyo gihe Polisi y’u Rwanda yagize iti "Abo bagizi ba nabi bateye baturutse mu gihugu cy’u Burundi banyuze mu ishyamba rya Nyungwe, ari nayo nzira banyuze basubirayo.
Ibi bikaba bibaye nta n’ibyumweru bibiri bishize mu karere kamwe habaye igitero nk’iki.
Uretse ibyo, hari ibindi bitero byagiye bigabwa muri Nyaruguru mu murenge wa Nyabimata, byishe abaturage ndetse bitwika imodoka, binasahura abaturage.
Ni ibitero birimo ibyagabwe n’umutwe witwara gisirikare wa FLN, wari ufite Nsabimana Callixte “Sankara" nk’umuvugizi.
Ibyo byose byuzuza amakuru ahamya ko mu Burundi hari ibikorwa bikomeye by’imitwe ya FDLR, FLN na RNC, aho nko mu bantu 33 bari kuburana imbere y’Urukiko Rukuru rwa Gusirikare ku byaha birimo kurema imitwe y’ingabo itemewe no kugirana umubano na leta y’amahanga bigiriwe gushoza intambara, hafi ya bose binjiye mu mitwe yitwaje intwaro banyuze mu Burundi, kandi bahabwa ubufasha n’abarimo abayobozi bakuru ba girisikare, barimo Colonel Ignace Sibomana, Chief J2 (ushinzwe ubutasi mu ngabo) mu Burundi.
Mu buhamya bwakomeje gutangwa n’abafatiwe muri iyo mitwe, ni uko Uganda yakomeje kuba nk’icyicaro cyinjirizwamo abashaka kujya muri iyo mitwe igamije gutera u Rwanda, mu gihe u Burundi bwabaye irembo ribageza mu mashyamba ya Congo, n’ahantu ho kunogereza imigambi cyangwa kwinyagamburira igihe mu mashyamba byanze, icyo bite "withdraw route" mu Cyongereza.
U Bufaransa bwahaye u Rwanda miliyari zisaga 50 Frw zirimo izizifashishwa mu guhangana na COVID-19
Guverinoma y’u Rwanda n’iy’u Bufaransa binyuze mu kigo cyabwo gishinzwe iterambere (AFD), zashyize umukono ku masezerano afite agaciro ka miliyoni 49.
5 z’amayero (asaga miliyari 53 Frw), yo kwifashisha mu guhangana n’icyorezo cya Coronavirus no guteza imbere imyigishirize y’imyuga n’ubumenyingiro.
Guverinoma y’u Rwanda n’iy’u Bufaransa binyuze mu kigo cyabwo gishinzwe iterambere (AFD), zashyize umukono ku masezerano afite agaciro ka miliyoni 49.
5 z’amayero (asaga miliyari 53 Frw), yo kwifashisha mu guhangana n’icyorezo cya Coronavirus no guteza imbere imyigishirize y’imyuga n’ubumenyingiro.
Ayo masezerano yashyizweho umukono kuri uyu wa Kabiri na Minisitiri w’Imari n’Igenamigambi, Dr Uzziel Ndagijimana, Umuyobozi Mukuru wa AFD (Agence Française de Développement) Rémy Rioux na Chargé d’affaires w’u Bufaransa mu Rwanda, Jérémie Blin.
Ni amasezerano yiyongereye mu bindi bikorwa byo kuzahura umubano w’u Rwanda n’u Bufaransa, nk’uko biheruka gushimangirwa na Perezida Paul Kagame na mugenzi we Emmanuel Macron.
Harimo amasezerano y’inguznayo y’igihe kirekire ya miliyoni 40 z’amayero (asaga miliyari 43 Frw) azanyuzwa mu ngengo y’imari, agenewe ibikorwa byo guhangana n’icyorezo cya Coronavirus no guhangana n’ingaruka zayo ku bikorwa bitandukanye n’imibereho y’abaturage.
Zizifashishwa mu kubaka ubushobozi bwo gupima COVID-19 haba mu kugura ibipimo cyangwa kongera ubushobozi bwa za laboratwari, gushyiraho ibigo bishyirwamo abanduye cyangwa bakekwaho iburwayi, no kongera ubushobozi bwo kwita ku banduye barimo kuvurwa.
Mu buryo bw’igihe kirekire kandi zizafasha mu gukomeza urwego rw’ubuzima mu gihugu no kubaka ubushobozi bw’abazahajwe n’ingaruka za COVID-19.
Ku bijyanye n’ubuvuzi, ni gahunda izashyirwa mu bikorwa n’Ikigo cy’Igihugu cy’Ubuzima, RBC.
Ku ruhande rw’imibereho y’abaturage by’umwihariko, uyu mushinga uzagira uruhare mu gufasha mu buryo bw’inkunga izahabwa imiryango igera ku 150.
000; imiryango 190.
000 ihabwe imirimo rusange ariko ibyara inyugu; hanatangwe ibiribwa ku ngo 75.
000 irimo abagore batwite n’abana bari munsi y’imyaka ibiri; hatangwe ibiribwa n’inkunga ku ngo 212,000 zaakoraga imirimo iciriritse ubu yahungabanye batafashijwe muri gahunda zisanzwe za leta; inunganire abantu miliyoni 1.
9 mu misanzu y’ubwisungane mu kwivuza, itangwa muri RSSB.
Iyi gahunda y’imibereho myiza yo izakurikiranwa n’Ikigo Gishinzwe Kongerera Ubushobozi Inzego z’Ibanze, LODA.
Uretse izo miliyoni 40 z’amayero zizatangwa nk’inguzanyo, AFD hari na miliyoni 2 z’amayero izatanga nk’impano muri Croix Rouge, azakoreshwa mu gufasha ingo zibikeneye, ku bufatanye n’ubuyobozi bw’igihugu,
Izo miliyoni 42 z’amayero muri rusange zizajya mu guhangana na COVID-19, zijyanye na gahunda ibihugu by’i Burayi byiyemeje yo gufasha abafatanyabikorwa babyo mu guhangana na COVID-19, binyuze mu cyo bise "Team Europe".
Andi mafaranga yahawe u Rwanda ni impano ya milyoni 5.
8 z’amayero (miliyari zisaga 6 Frw), agenewe guteza imbere imyigire mu mashuri y’imyuga n’ubumenyingiro.
Muri iyo myigire hazaba harimo no kwigisha ururimi rw’Igifaransa.
Hari na miliyoni 1.
7 z’amayero zizatangwa na AFD mu isura y’ubufasha mu bya tekiniki, bigizwemo uruhare n’ikigo Expertise France, bikazageza inkunga y’u Bufaransa yose hamwe kuri miliyoni 7.
5 z’amayero.
Umuyobozi Mukuru wa IFD, Rémy Rioux, aheruka mu Rwanda muri Kamena 2019; rwari rwo rwa mbere umuyobozi w’icyo kigo akoreye mu Rwanda guhera mu 1992.
Yagize ati "Nshimishijwe no kubona urugendo rumaze gukorwa mu gusubukura ibikorwa bya AFD mu bufatanye na Guverinoma y’u Rwanda.
Chargé d’affaires w’u Bufaransa mu Rwanda, Jérémie Blin, avuga ko aya masezerano yasinywe afite akamaro gakomeye mu kuzahura umubano w’u Bufaransa n’u Rwanda.
Yakomeje ati "Ndishimiye cyane.
Inguzanyo y’u Bufaransa ya miliyoni 40 inyuzwa ku ngengo y’imari ni ikimenyetso cy’ubushake bw’u Bufaransa bwo kwifatanya n’u Rwanda mu guhangana n’ibibazo by’ubuzima bishingiye ku cyorezo cya COVID-19 no gushyigikira gahunda zigamije kwita ku mibereho y’abaturage bagizweho ingaruka n’icyorezo.
Guverinoma y’u Rwanda iheruka kwemeza ko mu mwaka utaha w’ingengo y’imari, izakoresha miliyari miliyari 2876.
Amafaranga akomoka imbere mu gihugu azaba ari 68.
3%, mu gihe inguzanyo u Rwanda ruzishyura zizagera kuri miliyari 497 Frw, bingana na 17.
3% by’ingengo y’imari yose.
U Rwanda n’u Bufaransa bikomeje kuzahura umubano, aho Ambasade y’icyo gihugu ikomeje imyiteguro yo gufungura Ikigo Ndangamuco cy’Igifaransa, Centre Culturel Francophone, mbere y’uko uyu mwaka wa 2020 urangira.
Mu gusezera kuri Nkurunziza, Tanzania yiyemeje gufasha u Burundi kwinjira muri SADC
Mu muhango wo gusezera kuri Pierre Nkurunziza wahoze ayobora u Burundi, Minisitiri w’Intebe wa Tanzania, Kassim Majaliwa, yijeje ko igihugu cye kizafasha u Burundi kwinjira mu muryango uhuza ibihugu bya Afurika y’Amajyepfo, SADC.
Mu muhango wo gusezera kuri Pierre Nkurunziza wahoze ayobora u Burundi, Minisitiri w’Intebe wa Tanzania, Kassim Majaliwa, yijeje ko igihugu cye kizafasha u Burundi kwinjira mu muryango uhuza ibihugu bya Afurika y’Amajyepfo, SADC.
Kassim Majaliwa witabiriye umuhango wo gusezera kuri Nkurunziza kuri uyu wa Gatanu ari kumwe na Jakaya Kikwete wigeze kuyobora Tanzania, yavuze ko ku buyobozi bwa Nkurunziza, Tanzania n’u Burundi byari nk’abavandimwe.
Yavuze ko kimwe mu byifuzo Nkurunziza yari afite ari uko igihugu cye cyinjira muri SADC.
Kuba apfuye atabigezeho, Majaliwa yavuze ko bazusa ikivi yatangije bavuganira u Burundi.
Yagize ati “Tubabajwe no kuba agiye mbere y’uko icyo cyifuzo gishyirwa mu bikorwa.
Gusa nizeye ko iki cyifuzo uzakigeraho [Abwira Perezida mushya Ndayishimiye].
Twebwe nka Tanzania mu gihe tuyoboye SADC, tuzafasha kugira ngo u Burundi bube umunyamuryango wa SADC, mu rwego rwo kubaha no kusa ikivi nyakwigendera Nkurunziza yasize atarangije.
Muri Gicurasi umwaka ushize, ubusabe bw’u Burundi bwo kuba umunyamuryango wa SADC bwaranzwe kubera kutuzuza ibisabwa birimo kuba bwarasabwe gukemura ibibazo bya politiki bivugwa ko byazamuwe na Perezida Nkurunziza ubwo yiyamamarizaga manda ya gatatu mu 2015.
Mu nama ya SADC yabereye muri Tanzania mu 2013, yashyizeho amwe mu mabwiriza mashya ku gihugu gishaka kuba umunyamuryango, harimo kuba gifite imiyoborere myiza kandi cyubahiriza amategeko, kurangwamo demokarasi no kubahiriza uburenganzira bwa muntu.
Kenya Airways imaze guhomba miliyoni 100$ kubera Coronavirus
Sosiyete ikora ubwikorezi bwo mu Kirere, Kenya Airways, yatangaje ko imaze guhomba miliyoni 100 z’amadolari ya Amerika, kubera icyorezo cya Coronavirus ndetse n’ingaruka zigishamikiyeho.
Sosiyete ikora ubwikorezi bwo mu Kirere, Kenya Airways, yatangaje ko imaze guhomba miliyoni 100 z’amadolari ya Amerika, kubera icyorezo cya Coronavirus ndetse n’ingaruka zigishamikiyeho.
Umuyobozi Mukuru wa Kenya Airways, Allan Kilavuka, kuri uyu wa Gatanu yabwiye itangazamakuru ko bateganya ko mu mpera z’uyu mwaka iyi sosiyete izahomba hagati ya miliyoni 400 na 500 z’amadolari.
Yagize ati “Ikigereranyo cyacu kuva muri Mutarama kugeza ubu ni uko dushobora kuba twarahombye miliyoni 100 z’amadolari".
Mbere ya Coronavirus, Kenya Airways, yarwanaga n’ibihombo aho mu 2019 yahombye miliyari zibarirwa muri 13 z’amashilingi ya Kenya, ni ukuvuga miliyoni 122 z’amadolari, ugereranyije na miliyari 7.
56 z’amashilingi ya Kenya yari yahombye mu mwaka wa 2018.
Guverinoma ya Kenya irimo gutegura uko yakwigarurira iyi sosiyete kugira ngo harebwe uko yava mu bihombo.
Gusa iyi gahunda yakererejwe na Coronavirus.
Kenya Airways iteganya gusubukura ingendo muri Nyakanga ubwo Kenya izaba yemeye ko ingendo z’indege zisubukura.
Icyakora ngo izasubukurana n’ingendo nkeya zizagenda ziyongera kubera ubusabe bw’abakiriya.
Kenya Airways isanzwe ikoreshwa indege 42 mu byerekezo 56 muri Afurika, u Burasirazuba bwo Hagati, Aziya, u Burayi na Amerika ya Ruguru.
Icyorezo cya Coronavirus kizagira ingaruka zikomeye ku bwikorezi bwo mu kirere muri Afurika, aho biteganyijwe ko buzahomba miliyari 6$.
Tanzania yashyizeho amabwiriza y’ikoreshwa ry’udupfukamunwa ku bigo by’amashuri
Guverinoma ya Tanzania, yashyizeho amabwiriza mashya agomba gukurikizwa n’ibigo by’amashuri makuru byose guhera kuri uyu wa Mbere ubwo yongerega kuyafungurira imiryango ngo asubukure ibikorwa.
Guverinoma ya Tanzania, yashyizeho amabwiriza mashya agomba gukurikizwa n’ibigo by’amashuri makuru byose guhera kuri uyu wa Mbere ubwo yongerega kuyafungurira imiryango ngo asubukure ibikorwa.
Amwe muri ayo mabwiriza harimo ko abanyeshuri bari munsi y’imyaka umunani bafite ibibazo by’ubuhumekero nk’uburwayi bwa asthma, umutima n’ubundi nk’ubwo batagomba kwambara udupfukamunwa.
Minisitiri w’Ubuzima, Ummy Mwalimu, yatangaje ko mu gihe umunyeshuri arwaye cyangwa agize ibibazo by’ubuhumekero, agomba kwirinda kujya ahantu hari abantu benshi, ndetse n’uwambaye agapfukamunwa akagakuramo kugira ngo abone umwuka umufasha guhumeka neza, kandi akihutira gusaba ubufasha.
Yavuze kandi ko abanyeshuri batagomba kwambara udupfukamunwa mu gihe bari mu bikorwa bisaba ingufu nko kwiruka n’indi mikino.
Yategetse ko amashuri asukurwa mu buryo bufatika, ndetse hagashyirwaho ahantu ho gukarabira intoki.
Umunyeshuri wese ugaragaje ibimenyetso bya Coronavirus, ababyeyi n’abarezi basabwe guhita babimenyesha inzego zibishinzwe agahita apimwa.
Iyi minisiteri yashimangiye kandi ko izajya ikora igenzura rihoraho mu kureba ko ibi byose byubahirizwa.
Tanzania ni kimwe mu bihugu byagenze biguru ntege mu ngamba zo kurwanya icyorezo cya Coronavirus ugereranyije n’ibindi, aho cyageze n’aho gihagarika ibikorwa byo gupima nyuma y’aho Perezida Magufuli anengeye ibikoresho byifashishwa.
Ubu habarurwa abantu 509 banduye Coronavirus barimo 21 bitabye Imana.
Perezida Kagame yayoboye Inama ya Komite Nyobozi yaguye ya FPR Inkotanyi
Perezida Kagame yayoboye Inama ya Komite Nyobozi yaguye ya FPR Inkotanyi yabereye ku Cyicaro cy’uyu muryango giherereye i Rusororo mu Karere ka Gasabo.
Perezida Kagame yayoboye Inama ya Komite Nyobozi yaguye ya FPR Inkotanyi yabereye ku Cyicaro cy’uyu muryango giherereye i Rusororo mu Karere ka Gasabo.
Inama ya Komite Nyobozi ya FPR Inkotanyi yateranye kuri uyu wa Gatanu, tariki ya 26 Kamena 2020, yahuje abanyamuryango 250 bayobora inzego zitandukanye muri uyu muryango.
Mu butumwa yanyujije ku rukuta rwa Twitter, RPF Inkotanyi ntiyatangaje ibikubiye ku murongo w’ibyaganiriwe muri iyi nama, yayobowe na Perezida Kagame.
Ivuga ko “Chairman w’Umuryango RPF Inkotanyi akaba na Perezida wa Repubulika, Paul Kagame yageze ku cyicaro cy’umuryango i Rusororo aho ayobora Inama ya Komite Nyobozi, ihurije hamwe abanyamuryango 250 barimo abahagarariye inzego zitandukanye.
Iyi nama yabaye mu gihe u Rwanda rugihanganye n’icyorezo cya Coronavirus ndetse abayitabiriye bakurikije amabwiriza yo kwirinda nko kwambara agapfukamunwa no guhana intera hagati yabo.
Ibyihariye kuri Liban Soleman wayoboye ibiro bya Perezida wa Gabon uri mu bagize Inama y’Ubutegetsi ya RDB
Liban Soleman wahoze ari Umuyobozi w’Ibiro bya Perezida wa Gabon, Ali Bongo Ondimba, ni umwe mu bantu icyenda Inama y’Abaminisitiri yashyize mu Nama y’Ubutegetsi y’Ikigo cy’Igihugu cy’Iterambere, RDB.
Liban Soleman wahoze ari Umuyobozi w’Ibiro bya Perezida wa Gabon, Ali Bongo Ondimba, ni umwe mu bantu icyenda Inama y’Abaminisitiri yashyize mu Nama y’Ubutegetsi y’Ikigo cy’Igihugu cy’Iterambere, RDB.
Uyu mugabo afite ubunararibonye mu mirimo ijyanye no gucunga imari, nka rwiyemezamirimo n’ubujyanama muri leta mu gihe cy’imyaka 13.
Yabaye umuyobozi w’Ibiro bya Perezida muri Gabon, aba n’Umuyobozi Mukuru w’Ikigo cy’ishoramari cya Gabon aba n’ushinzwe ubucuruzi mu gihe yakoreraga igihugu cye muri Israel.
Liban afite impamyabumenyi ihanitse mu icungamutungo no kwamamaza ibikorwa by’ubucuruzi yakuye muri Kaminuza ya George Mason n’impamyabumenyi yakuye muri HEC i Paris mu by’ubucuruzi.
Hagati ya 2011 na 2016 nibwo yari Umuyobozi w’Ibiro bya Perezida Bongo, ni we wayoboye gahunda yo gushyiraho Ikigo cy’Igihugu muri Gabon gishinzwe guteza imbere ishoramari, ANPI, mu 2014 yanabereye Umuyobozi w’Inama y’Ubutegetsi mu 2018.
Ni umwe mu bagize uruhare kandi mu gushyiraho gahunda y’iterambere muri Gabon mu cyerekezo cya 2025.
Mu mpera za 2018 yoherejwe kuba Ambasaderi wa Gabon muri Leta Zunze Ubumwe z’Abarabu na Arabie Saoudite gusa ntabwo yigeze afata uyu mwanya.
Jeune Afrique yatangaje ko yabonye amakuru avuga ko mbere yo gushyirwa muri uwo mwanya, Arabie Saoudite itari yamenyeshejwe ndetse ko Gabon itigeze imuha impapuro zimwemerera guhagararira igihugu nka Ambasaderi.
Mu gihe hari hakiri uru rujijo hagati y’igihugu cye n’ibi bihugu, Soleman yahisemo kujya kwiga muri Kaminuza ya Harvard yiga amasomo ajyanye n’imiyoborere mu by’imari.
Icyo gihe yabaga mu Mujyi wa Miami, atangira kujya yitabira inama zikomeye zitandukanye zivuga ku iterambere rya Afurika.
Mu 2019 yatangiye kujya cyane mu rwego rw’abikorera, nyuma y’aho ubuyobozi bw’igihugu cye bwari bumuhaye uburenganzira dore ko yari yaraboshywe n’ibya politiki kubera umwanya yari agiye gushyirwamo wo kuba Ambasaderi ariko bikanga dore ko na Ismaël Gnamale Ngoungou Oligui yagombaga gusimbura yari yaramaze kuwisubiza.
Yatangiye imikoranire n’ikigega kibarizwa i Dubai kigamije ibikorwa by’iterambere muri Afurika.
Binyuze muri icyo kigega, mu minsi mike ishize yatangiye kuza mu Rwanda cyane ndetse bivugwa ko izina rye mu Rwanda ryabyibushye kubera ibikorwa yagizemo uruhare.
Soleman kandi yakunze guhura na Perezida Kagame inshuro nyinshi mu gihe cyose yabaga aje mu Rwanda ku busabe bwa Ali Bongo bwo kwigira k’u Rwanda ku buryo rwateje imbere ishoramari.
Ikindi kandi ni uko ngo ari umuntu wa hafi wa Ivan Kagame, umuhungu wa Perezida Kagame bazaba bari kumwe muri iyi nama y’Ubutegetsi ya RDB.
Yari mu Rwanda kandi yitabiriye ibirori byo gusaba no gukwa bya Ange Kagame aho yanagaragaye yifotoranyije na Perezida Kagame na Madamu.
Urugendo rutangaje rwa Dr Charles Murigande winjiye mu kiruhuko cy’izabukuru
Dr Charles Murigande, umwe mu bahanga u Rwanda rufite, wari Umuyobozi wungirije wa Kaminuza y’u Rwanda ushinzwe iterambere, yatangiye ikiruhuko cy’izabukuru nyuma y’urugendo rurerure mu myanya y’ubuyobozi itandukanye mu gihugu.
Dr Charles Murigande, umwe mu bahanga u Rwanda rufite, wari Umuyobozi wungirije wa Kaminuza y’u Rwanda ushinzwe iterambere, yatangiye ikiruhuko cy’izabukuru nyuma y’urugendo rurerure mu myanya y’ubuyobozi itandukanye mu gihugu.
Ni umwe mu bantu b’inararibonye, bacisha make, kandi b’abahanga u Rwanda rufite, wakoze imirimo ye mu nzego za politiki n’uburezi; kuri uyu wa Mbere Kamena 2020 yatangiye ikiruhuko cye cy’izabukuru ku myaka 61 y’amavuko.
Yabwiye IGIHE ati “Ni ukuri [kujya mu kiruhuko] kandi gitangira uyu munsi, gusa ndi kwandika raporo yo guhererekanya ububasha igomba gutangwa ejo.
Ni umuhanga mu mibare ubifitiye impamyabumenyi y’ikirenga, yakunze kuvuga ko mu mashuri ye hafi ya yose yakundaga “kuzuza imibare" ku buryo ari nabyo yakomeje nubwo yifuzaga kuba umuganga ngo azajye yita ku barwayi.
Yavukiye mu Rwanda ku wa 15 Kanama 1958 ariko kimwe n’abandi benshi yahungiye mu Burundi yiga muri College St Albert kuko yari yatsinze amasomo neza, aza kuhava binyuze muri buruse HCR yari yatanze zo gutanga mu mpunzi muri Afurika, ayibona ariwe wenyine ku mugabane wose.
Yarangije icyiciro cya kabiri cya Kaminuza mu Bubiligi afite “grande distinction", asaba guhabwa buruse yo kwiga icyiciro cya gatatu cya Kaminuza ayibona bitagoranye kuko abarimu bose bamuvuganiye nk’umuntu wari umuhanga mu ishuri, abona “doctorat" [1982-1986] mu mibare yo gushyira mu ngiro ibintu “Mathématiques appliquées".
Icyo gihe yakoraga ubushakashatsi bugamije gukoresha satellite mu kwerekana aho buri kintu cyose kiri ku Isi giherereye [GPS], ikoranabuhanga rya GPS icyo gihe ryakoreshwaga n’abasirikare ba Amerika gusa n’amakuru amwe n’amwe yifashishije nibo bayamuhaga.
Nyuma yaje kwinjira muri politiki, mu gihe cy’urugamba rwo kubohoza igihugu ubwo we yari muri Leta Zunze Ubumwe za Amerika, yakundaga kuvugira kuri radiyo mpuzamahanga zitandukanye asobanurira amahanga impamvu y’urugamba rwa FPR Inkotanyi rwo kubohora igihugu.
Iyo asobanura urugendo rwe, avuga ko yinjiye muri Politiki yaramaze “kwakira Umwami Yesu nk’umucunguzi" we, ku buryo byatumaga yirinda ikintu kibi cyose yakora; agakora igishoboka mu gushaka ibisubizo by’ibibazo byugarije umuryango nyarwanda binyuze “mu kuri", agirira neza abantu bamugana kandi akirinda “amanyanga" kuko ibyo akora byose aba ashaka kwisanisha na Daniel uvugwa muri Bibiliya yumva ko abantu nibasubira mu buzima bwe bareba ibyo yakoze “bazabure ibyo bandega" bikamutera umwete wo gukora buri gihe ikintu kigororotse.
Mu rugendo rwe rwa Politiki, yibukwa cyane ku kiganiro yagiranye na BBC mu 2003 abazwa niba Ingabo z’u Rwanda zaba ziri muri RDC zirwanira muri Ituri, asubiza ko ari ikinyoma, umunyamakuru amubaza niba uko ari ukuri kw’Imana, maze mu kumusubira amubwira ko ukuri kw’Imana kuba muri Bibiliya, we ibyo ari kuvuga ari “ukuri kw’impamo".
Kuko Ingabo z’u Rwanda zitari zikiri muri Congo, yakunze gusobanura ko iyo aza kubazwa icyo kibazo zikiriyo, igisubizo yari gutanga yari kuba agihawe na “mwuka wera" cyane ko mbere yo kujya mu kiganiro abanza gusenga ngo Imana “inyobore mu byo ndi bukore n’ibyo ndi buvuge".
Nubwo yari yarize imibare, ayihuza na politiki yakoze kuko ngo mu ishuri yize isomo ryitwa “logique" risaba gutekereza ku cyo ugiye gukora mbere yo kugishyira mu bikorwa, bityo nawe atekerezaga buri cyose mbere yo kugikora.
Yatahutse mu Rwanda muri Kanama 1994 avuye muri Kaminuza ya Howard muri Leta Zunze Ubumwe za Amerika aho yakoraga aza mu Rwanda kugira ngo agire icyo amarira igihugu.
Iyo atari mu kazi akunda kugenda n’amaguru nibura iminota 30 ku munsi mbere yo kujya mu mirimo, cyangwa akanyonga igare rya siporo ku buryo umubiri we uhora umeze neza.
Akunda gusengana n’abandi no kumva indirimbo zihimbaza Imana zo mu gitabo cy’agakiza.
Incamake ku mateka y’urugendo rwa Dr Murigande
Mbere y’uko agirwa Umuyobozi wungirije ushinzwe iterambere muri Kaminuza y’u Rwanda muri Kanama 2016, Dr Charles Murigande yabaye Ambasaderi w’u Rwanda mu bihugu bitandukanye birimo u Buyapani, Australie, Nouvelle-Zélande, Thailand na Philippines kuva mu 2011 kugera mu 2015.
Yakoze no mu yindi myanya itandukanye muri Guverinoma irimo nk’aho yabaye Minisitiri w’Uburezi (2009-2011), Minisitiri ushinzwe Imirimo y’Inama y’Abaminisitiri (2008-2009), Minisitiri w’Ububanyi n’Amahanga n’Ubutwererane (2002-2008) na Minisitiri wo gutwara abantu n’itumanaho (1995-1997).
Yabaye kandi Umujyanama wa Perezida w’u Rwanda (1994-1995) nyuma aza gutorerwa kuba Umunyamabanga Mukuru w’Umuryango wa FPR Inkotanyi muri Gashyantare 1998 aza kongererwa gutorwa bwa kabiri kuri uwo mwanya mu Ukuboza 2001.
Dr Murigande afite impamyabumenyi y’Ikirenga mu Mibare yakuye muri Kaminuza ya Namur mu Bubiligi mu 1986 ni nyuma y’uko ari naho yari arangirije amasomo y’icyiciro cya Gatatu cya Kaminuza aho yabonye n’amanota y’ikirenga (grande distinction).
Amaze gusoza amasomo, yerekeje mu Burundi aho yari yarigiye amashuri yisumbuye kubera ubuhunzi, maze akorera Institut Géographique du Burundi (1986-1988) nk’umujyanama mu bya siyansi ndetse yanabaye Umushakashatsi muri Kaminuza ya Howard i Washington D.
C (1989-1994) aho yari afite umwanya w’Umuyobozi w’agashami gashinzwe ikoreshwa ry’imibare mu bijyanye n’ibinyabuzima (Biostatistique) mu Kigo cy’iyo kaminuza cyigisha ibijyanye na kanseri.
Muri icyo gihe yari n’umwarimu wungirije mu ishami ry’imibare mu isomo ryitwa “probabilité".
Kuva mu 1997 kugera mu 1998 yabaye Umuyobozi w’iyahoze ari Kaminuza Nkuru y’u Rwanda.
Yakoze ubushakashatsi butandukanye butangazwa mu binyamakuru mpuzamahanga byandika ubushakashatsi.
Ibirori biratashye! Ahazaza h’imihango y’ubukwe mu bihe bidasanzwe
Icyorezo cya Coronavirus kimaze guhindura uburyo abantu babaho, uko bakoraga n’uko bitwaraga, kuko mu rwego rwo gukumira iki cyorezo, bakangurirwa kwirinda kwegerana, bakagendera kure igikorwa cyatuma bahurira ahantu hamwe ari benshi.
Icyorezo cya Coronavirus kimaze guhindura uburyo abantu babaho, uko bakoraga n’uko bitwaraga, kuko mu rwego rwo gukumira iki cyorezo, bakangurirwa kwirinda kwegerana, bakagendera kure igikorwa cyatuma bahurira ahantu hamwe ari benshi.
Ubwo icyorezo cya Coronavirus cyari kimaze kugera mu Rwanda, mu ngamba Guverinoma yatangaje ku wa 14 Werurwe 2020, harimo gufunga amashuri n’insengero, bitangazwa ko “amahuriro y’abantu benshi nk’imikino ndetse n’ubukwe bibaye bisubitswe.
Ni icyemezo gikomeye kuko abaturarwanda baha agaciro gakomeye insengero n’ubukwe.
Mu bindi bihugu aho abantu bagiye basanga batategereza ko Coronavirus iva mu nzira, aho amategeko yabo abyemera bagenda basezerana mu buryo bw’ikoranabuhanga.
Nko muri Leta Zunze Ubumwe z’Abarabu, Minisiteri y’Ubutabera yemeje ko ababishaka bashobora kugena itariki y’ubukwe, bagatanga ibyangombwa byabo mu ikoranabuhanga, umukuru w’idini akabasezeranya bidasabye ngo bamusange aho ari, abagomba kwitabira ubukwe bagahabwa ihuzanzira (link) banyuraho, nabo bakagaragara ku mashusho, ubukwe bugataha buri muntu atavuye aho ari.
Umukwe n’umugeni bo baba bari kumwe, abandi bose bari iwabo, kandi ntibibuze ko basangira icyo kunywa, umuziki, ibyishimo byose muri rusange.
Iki cyemezo muri UAE cyafashwe ubwo Dubai yari imaze gutangaza ko ihagaritse kugeza mu gihe kitazwi, ibikorwa binyuranye birimo ubukwe cyangwa gatanya.
Mu bindi bihugu nka Korea y’Epfo, mbere y’uko ibikorwa bifungwa kubera Coronavirus, abantu basezeranye mu kivunge bambaye udupfukamunwa, baba abasezeranye bwa mbere cyangwa abifuza gusubiramo isezerano ryabo.
Ni icyemezo gishoboka?
Kugira ngo ubu buryo bushoboke, bivuze ko umukwe n’umugeni baba bari ukwabo bakereye ubukwe, Umunyamabanga Nshingwabikorwa w’Umurenge cyangwa Pasiteri, Padiri se, nabo bari ukwabo, imbere ya camera n’aho barebera ku mashusho.
Buri wese watumiwe mu bukwe yaba ari iwe, bakarebana mu buryo bw’amashusho bumva n’ubutumwa butangwa, nka kumwe abantu bakorana inama hifashishijwe uburyo bw’amashusho.
Minisitiri w’Ubutabera akaba n’Intumwa Nkuru ya Leta, Busingye Johnston, aheruka kubwira itangazamakuru ko ikoranabuhanga rimaze kugaragaza ko hari ibintu byinshi bishoboka, uhereye ku buryo imanza zatangiye kuburanishwa ndetse zigasomwa mu buryo bw’ikoranabuhanga, ababuranyi batavuye aho bari.
Yagize ati “Icyo ni igitekerezo cyiza […], Mineduc yatangiye gahunda yo kwigisha abana mu rugo, indege zatangiye gutwara ibintu atari abantu, natwe twatangiye kuburanisha dukoresheje iyakure, inama ya Guverinoma imaze guterana rimwe, ndakeka ko n’ubwa kabiri n’ubwa gatatu izaterana [mu ikoranabuhanga], turandika urwandiko tugasinya ntumenye ko nticaye ku meza ngo ndusinye, ubu twarabikoze.
Minisiteri y’Ubutegetsi bw’Igihugu (Minaloc) ari nayo ishinzwe ibijyanye n’irangamimerere, ivuga ko kugira ngo ubu buryo bwo gusezeranya abantu mu iyakure bushoboke, hari amategeko byaba ngombwa ko ahinduka.
Umuyobozi Mukuru muri Minaloc Ushinzwe imiyoborere y’Inzego z’ibanze, Gakire Bob, yabwiye IGIHE ko ikoranabuhanga ryifashishwa n’abashaka gushyingiranwa mu bijyanye n’ibyemezo nkenerwa banyuze ku Irembo, ridakoreshwa ku munsi nyirizina wo gusezerana.
Ibyo ngo bigaterwa n’uko itegeko rigenderwaho uyu munsi rigenga abantu n’umuryango, rivuga ko "ugushyingiranwa k’umugabo umwe n’umugore umwe gukorewe mu butegetsi bwa leta ku bushake bwabo ni ko kwemewe", kandi gukorerwa "ku mugaragaro, imbere y’umwanditsi w’irangamimerere.
Ngo byasaba ko rihindurwa, ku buryo gusezerana mu buryo bw’ikoranabuhanga nabyo byakwinjizwa mu itegeko.
Umunyamabanga Nshingwabikorwa w’Umurenge wa Gitega mu Karere ka Nyarugenge, Innocent Nyamutera, avuga ko abasezerana mu mategeko hari indahiro basoma bafashe ku ibendera ry’igihugu, abitabira uyu muhango bagahabwa umwanya mu kugaragaza niba hari impamvu zatuma batemererwa gushakana.
Ibyo ngo bikiyongeraho ko hari igihe nk’abantu basezeranye hambere mu kivunge, hari ubwo usanga batagaragara mu bitabo by’irangamimerere nk’abashyingiranwe, ku buryo hari ushobora kubikora kabiri.
Ati "Nk’indahiro wenda mu ikoranabuhanga bayisoma, ariko ku gufata ibendera sinzi uko byagenda.
Ikindi hari nk’uwaba yarabyaye umwana hanze ataramwandikisha, hari uwaba yarasezeranye akihisha mu gihe yabikoze ntibimenyekane, ashobora kuba yarabeshye nk’umukobwa akamwubakira inzu azi ko bazabana hari n’ibimenyetso bifatika, cyangwa umuhungu hari umukobwa bafitanye amakimbirane.
“Ibyo byose rero iyo baje urimo kubasezeranya, ubaza niba nta muntu ufite ikibazo kuri abo bagiye gushyingiranwa.
Nk’aho rero bishobora kuzagorana kuko ni ibintu bizaba bibereye mu ibanga.
Gusa nta we uhakana ko bitazashoboka bijyanye n’aho ibihe bigana, n’uburyo ikoranabuhanga rigenda ritera imbere.
Nyamutera yakomeje ati “Ikindi ni uko ubwo buryo bwaba bukoreshwa hifashishijwe ibikoresho by’ikoranabuhanga, ariko hari imiryango ushobora gusanga itabifite.
Gusezerana mu itorero cyangwa idini
Uretse mu bijyanye no mu nzego za Leta, gusezerana mu buryo bw’idini ni ikindi kirebwaho, kuko abantu basezeranira mu rusengero baravuye mu Umurenge.
Umuvugizi wa ADEPR, Rev Ephrem Karuranga, avuga ko muri ibi bihe nk’uko Leta yabisabye, abakirisitu basabwa kuba bitonze kuko ubukwe butemewe, gusa ngo mu buryo bw’igihe kirekire, gusezeranya abantu hakoreshejwe ikoranabunahanga ni ibintu byasuzumwa n’abakirisitu ubwabo bakabifataho icyemezo.
Ikindi ngo mu nyigisho bahabwa ni uko kugira ngo abantu babiri bashyingiranwe, hagomba kuha hari umukozi w’Imana ubaramburiraho ibiganza.
Yakomeje ati “Ikindi Bibiliya ivuga ko mu gusezeranya abantu bagomba kurambikwaho ibiganza, ubwo rero twareba icyo Bibiliya ivuga n’icyo ibihe bidusaba.
Kugeza ubu abaturarwanda bakomeje gusabwa kuguma mu rugo, ingamba zirimo gushyirwa mu bikorwa kugeza ku itariki 30 Mata 2020.
Kugeza ubu abamaze kwandura Coronavirus mu Rwanda ni abantu 154 mu gihe 87 bamaze gukira, bivuze ko abakirwaye aria bantu 67.
Aurore izina ry’umukobwa witangira abandi
Aurore ni izina ry’Igifaransa ry’abana b’abakobwa ariko rifite inkomoko ku izina ry’imanakazi y’Abaromani y’umuseke Aurora.
Aurore ni izina ry’Igifaransa ry’abana b’abakobwa ariko rifite inkomoko ku izina ry’imanakazi y’Abaromani y’umuseke Aurora.
Ba Aurore bakunze kurangwa n’umutima witangira abandi ku buryo ashobora no kwigomwa icyo yashakaga ngo abandi bakibone.
Abantu bafite iri zina bakunze kurangwa n’umuco wo guhanga udushya ndetse n’ishyaka ryo gufata ibyemezo bigamije kubaganisha ku ntego zabo z’ubuzima.
Abantu bakunze kubona ba Aurore nk’abantu bagisha inama kuko barangwa n’umuco wo kumva ibibazo by’abandi, cyane ko icyifuzo gihora ku mutima wa Aurore ari ugufasha no kwita kubo bakunda kandi bakabikora bagendera no ku ndangagaciro z’umuryango n’umuco.
Umuntu ufite iri zina akunze kurangwa no gukunda kwigenga kandi bakagira ubushobozi mu bijyanye n’ubuyobozi kuko bakunda gufata inshingano.
Bigendanye n’imico n’imyitwarire ya ba Aurore, bakunze kuba Abarimu, abanditsi, ndetse bakaba bakora no mu zindi nzego zitanga amabwiriza.
Ibara ry’amahirwe kuri bo ni ubururu n’andi ayashamikiyeho uretse ubururu bwerurutse gusa naho umunsi w’amahirwe kuri bo ukaba ku Cyumweru, ku wa Mbere no ku wa Gatanu.
Imibereho yo mu Rwanda mu gihe cya Covid-19; gushyingura, gusura abarwayi.
byahinduye isura
Tariki 29 Werurwe 2020, umwarimu wigishaga kuri Lycée Saint Alexandre Sauli de Muhura, yitabye Imana azize uburwayi.
Imana ikomeze kumuha iruhuko ridashira.
Tariki 29 Werurwe 2020, umwarimu wigishaga kuri Lycée Saint Alexandre Sauli de Muhura, yitabye Imana azize uburwayi.
Imana ikomeze kumuha iruhuko ridashira.
Uyu muvandimwe yapfuye hashize icyumweru, hasohotse itangazo rya Minisitiri w’Intebe rivuga ko abantu bose bagomba kuguma mu rugo, ingendo n’utubari bigafungwa mu gukumira ikwirakwira rya Coronavirus, kuri uyu wa 17 Mata imaze kwandura abagera ku 2208373, ikica 148730 naho 558715 bakayikira.
Ni ingamba ziyongereye ku zindi zo gusubika amahuriro y’abantu benshi nk’imikino, ubukwe ndetse abitabira imihango yo gushyingura nabo basabwa kujyayo ari bake kandi hakubahirizwa nibura intera ya metero imwe hagati y’abantu.
Mu kubahiriza aya mabwiriza, abayobozi, abarimu n’abanyeshuri ba Lycée de Muhura, ntibabashije kujya guherekeza mugenzi wabo waguye mu rugo rwe i Nyamata mu Karere ka Bugesera, kuko ingendo hagati y’imijyi n’uturere tw’igihugu zitemewe.
Umwe mu nshuti z’uyu mwarimu, avuga ko “Abo bakoranaga ntabwo babashije kujya kumuherekeza kubera ingamba ziriho.
Mu bantu barenga 30 bakoranaga nta n’umwe wamushyinguye.
Barabiretse bafata icyemezo cy’uko bazasura abasigaye".
Ubusanzwe bimenyerewe ko mu Banyarwanda iyo hari uwagize ibyago cyangwa ibirori bamushyigikira, bakifatanya na we ku buryo n’uri i Nyagatare adakangwa n’urugendo rujya i Rusizi, gutabara cyangwa gushyigikira umuvandimwe n’inshuti.
Nanone ariko umunyarwanda yaravuze ngo ‘amagara araseseka ntayorwa’.
Abanyarwanda bazi agaciro k’ubuzima ari yo mpamvu muri iki gihe cy’icyago Coronavirus, bemera bakazasura abasigaye, Nyakwigendera agaherekezwa na bake.
Mu gihe cyo gushyingura nabwo amabwiriza yo kwirinda amahuriro y’abantu benshi yitabwaho cyane kandi yaba abagize ibyago, ubuyobozi n’inzego z’umutekano zikabibafashamo.
Urugero nko kujya gushyingura mu irimbi rya Rusororo, abantu ntabwo bagomba kurenga 10.
Imihango itandukanye yaberaga mu nsengero ntikibaho ndetse no gusezera ku wigendeye mu rugo ntibirenza abantu nka 20, kandi gukaraba intoki no gusiga metero hagati y’abantu bikubahirizwa.
Mbere ya byose ariko, ubuyobozi bwihanganisha abagize ibyago, bukabasobanurira ko ibihe igihugu byo kwirinda icyorezo cya Coronavirus bidasanzwe, bukamenyesha umuryango wagize ibyago ko ‘utemerewe kurenza abantu 10 bajya gushyingura, mu kwirinda ko abantu benshi bahura hakagira uhandurira’.
Umuryango kandi ubwirwa ko no mu rugo abantu batagomba kuba benshi, ku buryo usanga atari nka kwa kundi buri wese wasangaga yicaye mu rugo rwagize ibyago yatabaye.
Muri iki gihe rero niho ikoranabuhanga ryerekanira ingufu zaryo kuko uri i Burayi, Amerika, Rwamashyongoshyo, i Nzega n’ahandi yifatanya n’abandi mu bikorwa bitandukanye byo gushyingura.
Mu babashije guherekeza uwapfuye, hari abafata amaforo, amashusho (videos) bakoherereza abandi mu matsinda bahuriyemo cyangwa mu gikari (inbox).
Urugero rwa hafi ni igihe Karuranga Virgile wamenyekanye nka Dj Miller yashyingurwaga mu irimbi rya Rusororo riherereye mu Karere ka Gasabo.
Buri wese yabashije gukurikira uyu muhango umunota ku wundi kuri sheni ya Youtube.
Kuri Whatsapp, Facebook, Twitter n’izindi mbuga nkoranyambaga, amafoto ya Dj Miller, n’umuhango wo kumuherekeza yaracicikanye cyane ku buryo uwavuga ko benshi bifatanyije n’umuryango we ataba akabije.
Kuba abantu bariyemeje kunywana n’amabwiriza yo kwirinda ikwirakwira rya Coronavirus, nta wakwirengagiza uruhare inzego z’umutekano n’ubuyobozi zibigiramo.
Nk’iyo ugeze i Rusororo ubona uburyo inzego z’umutekano zifasha abantu mu kubahiriza amabwiriza.
Mu muhanda hirya no hino naho ni uko.
Abadashaka kubahiriza amabwiriza nabo inzego z’umutekano ntiziborohera.
Urugero ni abafashwe basenga bari hamwe ari benshi.
Muri Karongi mu Murenge wa Rubengera ahari abantu 65 bitwa aba Tempérants batawe muri yombi barimo gusenga n’abandi bigometse ku mabwiriza babwiwe ko bidakwiye.
Gusura abarwayi byahawe umurongo
Mu muco nyarwanda iyo umuturanyi arwaye ntumusure wumva umufitiye umwenda, yabyara ntumushyire igikoma ukibaza aho uzaca ujya guterura umwana ukahabura.
Muri iki gihe cyo kwirinda ikwirakwira rya Coronavirus, imvugo y’uko ifuni ibagara ubucuti ari akarenge, yabaye yirengagijweho gato kuko ako karenge gashobora gukurura kabutindi kuri nyirako, abo yasuye n’abo babana bose.
Mu bitaro gusura abarwayi byabaye bihagaritswe.
Nko mu bitaro bya Kaminuza bya Kigali (CHUK), abantu bagemuriraga ibiryo abarwariye muri ibi bitaro, babigeza aho abantu binjirira, umuntu umwe urwaje wa murwayi akaba ari we ujya kubyakira.
Uyu mwanzuro ugamije ko abantu bajyaga gusura abarwayi mu bitaro bagabanya urwo rujya n’uruza, mu rwego rwo gukumira ko icyorezo cya Coronavirus cyakomeza gukwirakwiza.
Kugeza ubu umurwayi agomba kuba afite umurwaza umwe gusa, niyo yagira umusimbura ariko na we agomba kuba ari umwe kandi urujya n’uruza mu bitaro rwaragabanutse.
Ibi byose bigamije kugabanya ubucucike mu bitaro.
Buri munsi usanga muri CHUK hari abarwayi bari hagati ya 400-500 baba baharwariye.
Kubera kandi serivisi nyinshi zitangirwamo, bituma mu gihe gisanzwe buri munsi hari abantu bari hagati ya 1000-1500 basura ibi bitaro.
Ufite uwe urwaye kandi ashobora no kwifashisha uburyo bw’ikoranabuhanga akamwoherereza amafaranga kuri telefoni akamufasha kubona ibyo yari kumushyira, na we agakomeza kuguma mu rugo, bityo twese tukazaririmba intsinzi twishimira ko twatsinze Coronavirus.
Yabonesheje urupfu n’amaso ye! Ubuhamya bwa Ntazinda Marcel warokokeye Jenoside i Rwamagana
Ntazinda Marcel yavutse mu muryango w’abana 11.
Jenoside yakorewe Abatutsi mu 1994 yiciwemo benshi muri bo, arokokana n’abavandimwe be batatu.
Ntazinda Marcel yavutse mu muryango w’abana 11.
Jenoside yakorewe Abatutsi mu 1994 yiciwemo benshi muri bo, arokokana n’abavandimwe be batatu.
Kimwe n’abandi Batutsi, Ntazinda yanyuze mu buzima bugoye bwo kwihisha ijoro n’amanywa, ahigwa bukware kandi adafite umurengera.
Ntazinda Marcel yavukiye ku musozi mwiza wa Mwulire mu Karere ka Rwamagana.
Yakuze ari wa mwana utuje, ubuzima bwe bwari ubw’ishuri no gusabana n’abana bagenzi be cyane ko bari batuye nk’umuryango, bakinira ku mbuga imwe aho i Mwulire.
Mu kiganiro yahaye IGIHE yavuze ko Jenoside yabaye ari muto ariko yibuka neza ibihe yanyuzemo.
Ati “Nari muto utari uzi amateka yabanje, ariko twahunze nigenza ku buryo n’ibyo nabonaga ndabyibuka.
Twabonaga abantu bava Murambi, ubona banakomeretse, bikoreye ibintu.
Bahunga bavuga ko bari kwicwa.
Jenoside yabaye Ntazinda afite imyaka icyenda.
Indege ya Habyarimana ikimara guhanurwa, Jenoside igahita itangira, we n’umuryango we babanje kwihisha mu bihuru ariko baza guhunga nka nyuma y’iminsi itatu.
Mu buhamya bwe, Ntazinda avuga ko ubwo ubwicanyi bwageraga i Mwulire aho bari batuye nyuma y’urupfu rw’umusaza witwaga Kalori na bo bahise bahunga.
Ati “Twaragiye turatatana.
Wa muryango waraburanye.
Nagiye mu gikundi cyarimo abantu nka barindwi harimo abavandimwe babiri tuvukana.
Twagiye i Rwamagana ku Babikira dusanga huzuye, banga kutwakira.
Twakomeje tujya i Nyarusange, hariyo umuryango wacu, turarayo amajoro abiri ariko ku munsi wakurikiyeho Interahamwe naho zirahagera zikomeza kwica.
Uko ubwicanyi bwakomezaga gufata indi ntera ni ko Ntazinda na bagenzi be bakomeza gushaka inzira zo gukiza amagara yabo, bahunga Interahamwe.
Yabonesheje urupfu n’amaso ye
Ntazinda avuga ko ubwo bari ku musozi wa Nyarusange aho bari barahungiye, batewe n’Interahamwe, zibarasaho bamwe mu bo bari kumwe barapfa.
Ati “Ndibuka twari mu rugo rw’uwitwa Kananga [yaje kujya mu Gisirikare], yaje yiruka atubwira ati ‘za Nterahamwe ziraje’.
Twavuye mu rugo turiruka.
Twaramanutse tujya mu kibaya ahantu ntari nzi hitwa Mburabuturo maze za Nterahamwe zikajya zirasa aho twari mu kibaya, amasasu menshi.
Ni ubwa mbere nari numvise amasasu avugira hafi yanjye, rikarasa umuntu uri hirya yawe, ukabona ukuboko kuracitse, ukuguru kurasandaye.
Ni ubwa mbere nari mbonye ibyo bintu, mbonye umuntu wapfuye.
Icyo gihe nibwo umwe mu bantu bahagurukanye mu rugo baburaniye, na n’ubu ntaramenya niba ariho yaguye.
Nyuma yo kuraswaho amasasu menshi, imvura yaje kugwa bituma Interahamwe zijya kugama.
Ati ‘‘ [Interahamwe] zagiye kugama mu gasantere kari ruguru bafata Umututsi wahungaga; twarazamutse natwe, tugeze hejuru dutunguka aho bari, wa muntu bari bafashe, abona ko natwe turi bagenzi be duhunga.
Yashatse kuza yiruka adusanga, umwe muri ba bantu amutera icumu mu mugongo, agwa hasi agaramye, duhita twiruka.
Ni inkuru yavuze ko buri gihe iyo ayitekerejeho yumva ‘narahuye n’urupfu tukabisikana’.
Mu gihe ubwicanyi bwari butangiye gucogora, Ntazinda n’abandi batatu bari basigaranye basubiye mu matongo y’iwabo kureba niba nta wasigaye.
Ati ‘‘Twahageze nijoro kuko yari amasaha meza yo kugenda no gushaka icyo kurya.
Nageze ahantu tujya mu nzu, agatotsi karantwara, nakanguwe n’induru, ariko nza gusanga ari iya ba bantu babiri twari twasigaranye, bari bavumbuye bajya kubica.
Abantu barindwi bahagurukanye bose barapfuye hasigara we, kuko ubwo bari mu Nkambi ya Rwamagana Inkotanyi zimaze kubarokora yisanze ari wenyine.
Ati “Mu rugo mvukamo abagera ku icyenda na bo barapfuye, yari amateka agoye.
Ni ubuzima nk’umwana wabyirutse, icyo ukora ari ukuvoma, ukarya ukanywa, nari ntarabona umuntu wapfuye.
Kubona umuntu wishwe ku myaka yanjye cyari igihu kijeho, ukumva uri mu bundi buzima bumeze nk’inzozi.
Mu mitekerereze ye yumvaga ko ibyabaye muri Rwamagana bitarageze ahandi, ariko ku ishuri yasanze hari abo bahuje inkuru.
Ati “Wasangaga abo mubana na bo bababaye.
Numvaga ari ibintu byabaye mu gace k’iwacu ka Rwamagana gusa.
Sinari nzi ko n’i Kigali byahageze, twageze ku ishuri numva buri wese arabara inkuru nk’iy’iwacu.
Jenoside yabaye Ntazinda yiga mu Mwaka wa Gatatu, imaze guhagarikwa n’Inkotanyi yasubiye mu Ishuri, yiga aamashuri abanza aratsinda, ajya muri Saint André aho yize ibijyanye n’Ibinyabuzima n’Ubutabire (Biochimie) akomeza mu Icungamutungo muri Kaminuza y’Abalayiki b’Abadiventisiti (UNILAK).
Ntazinda kuri ubu usengera muri Evangelical Restoration Church ya Apôtre Joshua Masasu, avuga ko itorero ryamwubatsemo imbaraga zo kubabarira binyuze mu nyigisho z’isanamitima.
Ati “Numvaga amagambo bavuga arimo ukuri.
Uko imyaka yicuma, nkabona ibyo Apôtre [Masasu] yigisha bihura n’ubuzima bwanjye.
Sindajya ku musozi wa Mwulire ngo mpamagare abatwiciye ngo bansabe imbabazi, nababariye mu mutima.
Ndamutse mpuye n’umwana wabo twakorana, sinamwishisha, nta n’icyo namwima kuko ariho yavutse.
Ni ibintu twigiye ku gihugu no mu itorero.
Yavuze ko Inkotanyi zabaye icyitegererezo cyo kubanisha neza Abanyarwanda ndetse akaba yishimira ko uyu munsi nta Muhutu, Umututsi, Umutwa barurimo
Ntazinda Marcel asanzwe ari umukozi mu kigo gishinzwe guhererakanya amakuru ku myenda (Transunion Rwanda) yahoze yitwa CRB Credit Reference Bureau.
Ubuhamya bw’Umunyakenyakazi wavutse atagira imyanya myibarukiro
Umunyakenyakazi Julian Peter yasangije abandi ubuzima bugoranye yanyuzemo nyuma yo kuvuka agasanga atagira imyanya myibarukiro, agira n’icyo asaba ababyeyi b’abana bafite ikibazo nk’icye.
Umunyakenyakazi Julian Peter yasangije abandi ubuzima bugoranye yanyuzemo nyuma yo kuvuka agasanga atagira imyanya myibarukiro, agira n’icyo asaba ababyeyi b’abana bafite ikibazo nk’icye.
Julian Peter yavutse mu 1991, avukira muri Kenya mu gace kari mu majyepfo ashyira uburasirazuba bwa Nairobi kazwi nka Ukambani.
Mu kuvuka kwe umurebye yari umwana nk’abandi bose, ndetse imyaka ntiyatinze atangira amashuri abanza ayihutamo agera mu yisumbuye.
Ubwo yari afite imyaka 17 yiga mu mashuli yisumbuye yaje kugira ikibazo cy’ukuguru ajya kwa muganga kwivuza.
Nyuma yo kugera kwa muganga, ikibazo cya mbere muganga yamubajije ni igihe cya nyuma aheruka kugira mu mihango, Julian amusubiza ko atarayijyamo na rimwe.
Kubona umukobwa w’imyaka 17 utarajya mu mihango na rimwe ni ikintu kidasazwe.
Ibi byatumye muganga afata icyemezo cyo kumunyuza mu cyuma ngo arebe ikibazo afite, amafoto y’iki cyuma yaje yerekana ko imyanya myibarukiro ya Julian ifunze uhereye inyuma.
Nyuma yo kugerageza kumubaga bikanga yaje guca mu cyuma bwa kabiri abaganga basanga nta na nyababyeyi agira ari nabwo bavumbuye ko afite ikibazo cya Mayer-Rokitansky-Küster-Hauser syndrome (MRKH).
MRKH syndrome ni ikibazo umwana w’umukobwa agira akaba yavuka adafite bimwe mu bice bigize imyanya myibarukiro ye birimo nyababyeyi, udusabo tw’intanga ngore, ndetse n’umwanya uhuza nyababyeyi n’igice cy’inyuma uzwi nka Cervix ukaba ufunze.
Ibi bishobora kujyana n’ibindi bibazo birimo kugira impyiko zikoze nabi cyangwa umuntu akaba yagira n’imwe.
Akimara kumva iyi nkuru y’uko afite MRKH byari amarira menshi kuri we “nararize umunsi wa mbere, uwa kabiri n’uwa gatatu, nari mfite imyaka 17 kandi ndi gato"
Julian avuga ko yatangiye kwiyakira ubwo yari afite imyaka 24 kuko ari nabwo yatangiye gufunguka akavuga ikibazo afite.
Julian aganira na BBC yavuze ko yagowe no gukura yumva abantu bamubwira ko iki kibazo cye gifite aho gihuriye n’amarozi akunze kurangwa mu gace akomokamo ka Ukambani ndetse bamwe bakongeraho ko nyirakuru abifitemo uruhare.
N’ubwo yabwirwaga aya magambo yose Julian, avuga ko yageragezaga kuyirengagiza “bavuga ibyo bashaka kuvuga, igifite agaciro ni uko mbifata, iyo nza kubyumva byari gutangira kungiraho ingaruka kandi nashoboraga gutangira kumva ko ibyo bavuga ari ukuri".
Nyuma y’imyaka 10 ubwo Julian yari afite imyaka 27 yaje kongera kubagwa kugira ngo muganga afungure umwanya uzajya umufasha gukora imibonano mpuzabitsina uzwi nka Cervix.
Agorwa no kurambana n’abakunzi be
Julian avuga ko agorwa no kugira umusore bakundana “nabaye mu rukundo, gusa sinjya ndeka ngo ibintu bigere kure mbere y’uko nicarana nabo ngo mbabwire ikibazo cyanjye".
Yakomeje agira ati “niba bashaka kubyakira bazabyakira, ariko urabizi uko abantu ari bantu, ijanisha rinini ry’abantu nagiye mbibwira barampuze abandi bakanshinja kubeshya kuko bumva ko nabivugaga mu rwego rwo kubihunza".
Julian avuga ko kuva yabagwa mu 2018 ubu ashobora kuba yakora imibonano mpuzabitsina ariko akaba yumva n’ubundi nta mpamvu yo kuyikora cyane ko atiteguye no gushinga urugo, kuko kuri we yumva azashaka umwana arera.
Julian agira inama ababyeyi bafite abana bahuje ikibazo na we kubaba hafi bakabereka ko atari ryo herezo ry’ubuzima kandi bakabatera n’ingabo mu bitugu kuko kwiyakira bitoroha mu gihe ufite MRKH.
Kuki hari abamara gukora imibonano mpuzabitsina bakicwa n’agahinda?
Waba warigeze urira nyuma yo gukora imibonano mpuzabitsina?
Waba warigeze se ugira agahinda utazi ikigateye urangije iki gikorwa?
Icyo wamenya ni uko atari wowe wenyine ibi byabayeho.
Waba warigeze urira nyuma yo gukora imibonano mpuzabitsina?
Waba warigeze se ugira agahinda utazi ikigateye urangije iki gikorwa?
Icyo wamenya ni uko atari wowe wenyine ibi byabayeho.
Ni agahinda gashobora kumara iminota iri hagati y’itanu n’amasaha abiri.
Abahanga mu mibereho ya muntu basobanura ko agahinda ka nyuma yo gukora imibonano mpuzabitsina gasanzwe ku bantu benshi, kitwa mu Cyongereza Post-coital Dysphoria (PCD).
Ni ibyiyumviro umuntu agira amaze gukora imibonano mpuzabitsina aho aganzwa n’agahinda, umujinya cyangwa se kumva acitse intege atari ukubera umunaniro.
Abaganga bazobereye ibijyanye n’ubujyanama mu by’imibonano mpuzabitsina basobanura ko ako gahinda katabaho nyuma y’imibonano mpuzabitsina gusa ahubwo ko gashobora no kubaho nyuma yo kwikinisha.
Kugeza ubu, nta bushakashatsi buhambaye buragaragaza imvano y’aka gahinda, ariko hari iby’ibanze abahanga babashije kubona.
Basobanura ko aka gahinda kaza nubwo igikorwa nyir’izina waba wakigiranye n’umuntu ukunda, wihebeye mu buzima bwawe bwose, ndetse nubwo cyaba cyakunyuze bitagira urugero wagabye Isi n’ijuru, ariko bikarangira ubabaye.
Hari ubwo ngo usanga niba umugore ari kurira nyuma y’imibonano mpuzabitsina, umugabo aba ari kwicira imanza mu mutima yibwira ko ariwe watumye agira agahinda.
Mu 2015, hari ubushakashatsi bwakorewe ku itsinda ry’abagore 230 b’abanyeshuri muri Australie bari hagati y’imyaka 18 na 55, ariko ikigereranyo cy’imyaka yabo bose cyari 26.
Muribo 46% bavuze ko mu bihe byari byaratambutse bahuye n’aya marangamutima y’agahinda nyuma y’imibonano mpuzabitsina ariko 5% bo bavuze ko mu mezi make yari ashize aribwo bakagize.
Abagera kuri 2% bavuze ko nibura buri gihe bagira agahinda iyo bamaze gukora imibonano mpuzabitsina.
Abashakashatsi bagaragaje ko ibyo babonye bidakwiriye kwitirirwa abagore bose cyane ko ababajijwe bari abanyeshuri.
Mu 2018, ikinyamakuru cyandika inkuru zijyanye n’imibonano mpuzabitsina n’inama ku mibereho ya muntu, cyatangaje ubushakashatsi kuri aka gahinda ariko by’umwihariko ku bagabo.
Mu bagabo 1208 babajijwe, 41% basubije ko bagize aka gahinda inshuro zitari nke mu buzima bwabo.
20% bo bavuze ko mu byumweru bine byari bishize bakagize, naho hagati ya 3% na 4% bo bavuze ko bakagira buri gihe.
Ntabwo abahanga muri siyansi kugera n’ubu baremeza inkomoko y’aka gahinda, gusa hari bimwe bagiye bahurizaho.
Birimo ko ibyiyumviro by’abantu bari gukora imibonano mpuzabitsina biba bikomeye cyane, ku buryo umwe aba yiyumvamo mugenzi we ku rugero ruhambaye, basoza icyo gikorwa agahinda kakabarenga.
Ikindi bahurizaho ni uko ibibazo umuntu yagize bijyanye n’ihohoterwa rishingiye ku gitsina mu bihe byahise nko mu bwana, bishobora gutuma agira agahinda mu gihe arangije gukora imibonano mpuzabitsina.
Ikindi kigaragazwa ni amakimbirane mu mibanire ashobora kuba imbata y’ibibazo byatera agahinda umuntu mu gihe arangije gukora imibonano mpuzabitsina.
Abakundana bakunze guhura n’iki kibazo bagirwa inama yo guhora baganira mu gihe bibayeho, umwe agahumuriza mugenzi we cyangwa byaba na ngombwa bakajya kwa muganga bagahura n’umujyanama mu by’imibonano mpuzabitsina wabafasha gukira iryo hungabana.
Myugariro wa Rayon Sports Kayumba Soter n’umufasha we bibarutse imfura
Myugariro wo hagati muri Rayon Sports, Kayumba Soter n’umufasha we, Nishimwe Cléore, bibarutse imfura y’umukobwa kuri uyu wa Gatatu tariki ya 1 Mata 2020.
Myugariro wo hagati muri Rayon Sports, Kayumba Soter n’umufasha we, Nishimwe Cléore, bibarutse imfura y’umukobwa kuri uyu wa Gatatu tariki ya 1 Mata 2020.
Kayumba Soter na Nishimwe, bashyingiranywe muri Nyakanga 2019 nyuma y’imyaka itatu bari bamaze bakundana.
Kuri uyu wa Gatatu tariki ya 1 Mata 2020 saa 12:00 nibwo aba bombi bibarutse imfura y’umukobwa mu Bitaro bya Gisirikare i Kanombe.
Kayumba Soter abinyujije ku mbuga nkoranyambaga, yashimiye umufasha we, Nishimwe mu magambo agira ati “Urakoze mugore nkunda kumpa impano iruta izindi! Ndagukunda cyane.
Kayumba Soter ni umukinnyi wa Rayon Sports guhera mu mpera z’umwaka ushize, aho yayigezemo avuye muri AFC Leopards yo muri Kenya, ku masezerano y’umwaka umwe n’igice.
Kayumba Soter wakiniye AS Kigali imyaka umunani, asanzwe anahagamagarwa mu Ikipe y’Igihugu ‘Amavubi’.
Kuva mu Rwanda kugera muri White House: Urugendo rwa Tuombe uri mu bahanzwe amaso muri Amerika
Mu myaka 13 ishize, Emmanuel Tuombe, nibwo yageze mu ishuri ry’Ikoranabuhanga na Mines ryitwa South Dakota School of Mines & Technology, avuye mu Rwanda.
Yari afite udufaranga duke mu mufuka we ndetse nta muntu azi aho yari agiye.
Icyo yari afite ni icyizere, ibyiringiro n’umuhate wo kugera ku ntsinzi.
Mu myaka 13 ishize, Emmanuel Tuombe, nibwo yageze mu ishuri ry’Ikoranabuhanga na Mines ryitwa South Dakota School of Mines & Technology, avuye mu Rwanda.
Yari afite udufaranga duke mu mufuka we ndetse nta muntu azi aho yari agiye.
Icyo yari afite ni icyizere, ibyiringiro n’umuhate wo kugera ku ntsinzi.
Twihuse muri Gashyantare 2020.
Tuombe warangije mu bijyanye na Mines, yageze i Washington D.
C kwakira igihembo nk’umwe mu barimo kuzana impinduka [Game Changer] muri Amerika, ni mu nama ya ba rwiyemezamirimo n’abahanga ibishya yabereye muri Perezidansi ya Amerika, White House, mu Ukwakira [ukwezi kwitwa Black History Month].
Tuombe uvuga indimi esheshatu, yakuriye mu Rwanda, ahamya uburyo nyuma ya Jenoside yakorewe Abatutsi mu 1994, u Rwanda rwahanganye no kongera kwiyubaka mu nguni zose yaba mu mbamutima no ku isura yarwo kuko rwari rwasenyutse burundu.
Tuombe yafashe icyemezo akiri muto ko azaba Enjeniyeri.
Ntiyitaye aho yari ari kuko yari afite ku mutima kugira impinduka nziza akora muri sosiyete ye.
Yaje guhabwa buruse ajya kwiga mu yahoze ari Kaminuza Nkuru y’u Rwanda, mu Ishami rya Engeneering.
Ubwo yari umunyeshuri, yabaye n’umukorerabushake mu mushinga w’amazi ari naho yaje guhurira n’umwarimu muri South Dakota Mines civil and environmental engineering, Dr.
James Stone.
Uyu Stone avuga ko Tuombe yari umuntu ugira amatsiko cyane akaba umunyeshuri w’umuhanga wabazaga ibibazo nka miliyoni.
Yakoze ku mutima cyane uyu mwarimu uwo mushinga urangiye, Stone, amugira umwungiriza mu bushakashatsi, nk’uwarangije muri civil and environmental engineering muri Mines.
Tuombe yageze muri Mines mu 2006, agujije amafaranga kugira ngo abashe kugenda.
Muri iyi kaminuza, yasibaga kurya ndetse ntasesagure kugira ngo inzozi ze zo kubona impamyabumenyi z’icyiciro cya gatatu cya Kaminuza azigereho.
Ati “Nari umwarimu wungirije ariko nagombaga gucunga neza buri faranga mfite.
Uba uri mu bihe byo gukotana.
Naribwiye nti ngiye kuba igihe kinini muri iri shuri.
Nari mfite intego".
Yabaye kandi mu muryango w’abanyeshuri b’abanyamahanga ndetse no mu kigo Ivanhoe Center cy’aho yigaga.
Yaganiraga n’abarimu ndetse n’abayobozi b’amatorero.
Stones yibuka Tuombe akora ku mushinga w’ingaruka z’ubucukuzi bwa Uranium ahitwa Harding County, SD, nk’ubushakashatsi bwe asoza amasomo.
Ati “Ndibuka ubwa mbere Emmanuel ajya gukora ubushakashatsi mu gace ka Cave Hills.
Yatangajwe n’uko ari ahantu hadakomye ariko hadatuwe n’abantu.
Iwabo hari ubutaka bumeze nk’ubwo, icyakora ubucucike bw’abaturage buri hejuru ugereranyije n’aho yarebaga muri Harding County.
Yakomezaga avuga ngo ‘abantu bose bari hehe?
Tuombe yarangije kwiga muri Civil Engineering mu 2007, abona akazi mu kigo kiri i Colorado.
Yahavuye ajya gukorera i Memphis, Tenn akomereza Virginia.
Mu 2015, yasubiye muri Memphis, aho yatangirije ikigo cye cyitwa ABES Engineering, Inc.
Ati “Nari mbizi ko bitazoroha.
Ariko nabonye ibibi birenze mu buzima.
nari mfite ibyiringiro ko buri cyose gishoboka".
Tuombe akomeza agira ati “Kandi byarakunze.
Kuva mu ntangiriro, ABES yarakuze kandi itera imbere, ikorana n’Umujyi wa Memphis mu mishinga myinshi.
Ndabizi ko ibikorwa byanjye bikeneye gukomeza gukura.
Niteguye gufatanya n’ibigo bikomeye kugira dushobore gukora ikinyuranyo kinini mu buzima bw’abaturage".
Urugendo rwo muri White House
Kuri ubu ntabwo Tuombe azi neza uwatanze izina rye ngo ahembwe nk’umuntu urimo kuzana impinduka [Game Changer].
Ubwo yakiraga ubutumire bwo muri White House, kwakira igihembo, yaratangaye yibaza niba ari ukuri, ndetse abanza gushidikanya kubibwira abantu benshi.
Ati “Natangiye kwemera ko byari ukuri ubwo nahageraga, ubwo nahuraga n’umuntu wo muri Minisiteri y’Ingufu.
Undi muntu yari umuvumbuzi.
Perezida yaraje avuga uburyo ba rwiyemezamirimo ari urutirigongo rw’iki gihugu.
Cyari ikintu kidasanzwe cyane".
Tuombe avuga ko yahise abona ko ahagararariye benshi barimo abantu nka we, abimukira n’abanyeshuri bagiye kwiga muri Amerika kugira ngo biteze imbere ndetse n’abandi babegereye.
Tuombe, yigeze kuba umuyobozi w’abenjeniyeri batagira umupaka igice cy’u Rwanda, ubu aherutse gutangiza ikindi gice muri Gabon, ashaka ko abanyeshuri n’abimukira bafite ibigo by’ubucuruzi bumva ko buri kimwe gishoboka.
Nyuma yo kwakira igihembo, Tuombe, agira ati “Nahuye n’abantu bakomeye ntatekerezaga ko nzahura nabo".
Yicaranye ku meza n’abaherwe batunze za miliyari z’amadolari, ahura n’abahanze udushya ndetse amenyana n’abayobora ibigo by’ubucuruzi hirya no hino ku Isi.
Uku guhura kwaganiriwemo byinshi ku bufatanye bw’ahazaza.
Ntiyarekeye aho.
Tuombe afite inzozi kandi yizeye ko umunsi umwe azahura n’abahanze udushya nka Bill Gates na Warren Buffet.
Ati “Ndashaka kuzicarana mu cyumba n’abantu bakomeye, tugasangira ibitekerezo kandi tukagira impinduka.
Birashoboka.
Bishobora gutwara indi myaka 13 ariko ni cyo ndangamiye.
Ndarota ibihambaye".
Tuombe asaba abandi kugira inzozi zihambaye nka we kandi bakajya barebera ku nkuru y’urugendo rwe.
Avuga ko inkuru ye ishobora kuba umusemburo w’ibyiringiro n’inzozi byabo.
‘Kwigirira icyizere, kugira ishema no kurota ibihambaye’.
Hubert, izina ry’umusore urangwa n’umunezero
Hubert ni izina ry’abana b’abahungu rifite inkomoko mu rurimi rw’Ikidage,abafite iri zina bakaba bakunze kurangwa n’umunezero
Hubert ni izina ry’abana b’abahungu rifite inkomoko mu rurimi rw’Ikidage,abafite iri zina bakaba bakunze kurangwa n’umunezero
Ba Hubert bakunze kurangwa no guhorana akanyamuneza, ubabonye akabona bahora bakeye mu maso, bakunze kugira igitinyiro, kivanze n’igikundiro, bakagira ubuntu n’urugwiro.
Ba Hubert kandi bakunze kumenya kubara inkuru neza, ibi bigatuma bakurura abantu iyo hari ikintu bari gusobanura cyane cyane bashaka kugaragaza ukuri.
Abantu bafite iri zina ibyo banyuzemo bikunze kubabera isomo kandi ntibapfa gucibwa integer n’ibyo bahura nabyo.
Icyifuzo gihora ku mutima wa ba Hubert ni ukugera kuri byinshi bishoboka mu buzima birimo ubutunzi, imbaraga kandi bagakunda kumenyekana igihe bakoze ikintu kidasanzwe.
Ba Hubert boroherwa cyane no guhanga udushya ndetse n’ubushobozi bwo gukemura ibibazo byabaye ingorabahizi.
Uku gushaka kumenyekana no kugera kuri byinshi bituma ababari iruhande bumva ko bashaka kubayobora batitaye ku byo bo batekereza.
Hubert akunda kugaragara neza, ashaka gukundwa, ibyo bigatuma yiyitaho mu myambarire cyangwa ugasanga azi kuganiriza neza abantu.
Agira amatsiko, ashaka kugira ubumenyi ku bintu byose kandi nawe akunda gusangiza abantu ubumenyi afite.
Abantu bafite iri zina bakunze kurangwa no kudakunda amafaranga cyane kuko baba bumva ko aza akagenda, ibi bituma bashobora gukorera amafaranga menshi ariko agashira vuba.
Amabara y’amahirwe kuri ba Hubert ni icyatsi, umweru wera ndetse n’umweru ujya gusa n’umuhondo, umunsi w’amahirwe kuribo aba ari ku wa Mbere
Amafoto agaragaza uburanga bw’umugore wa kabiri wa Haruna Niyonzima
Ku wa Kabiri tariki ya 28 Mata nibwo hagiye hanze amakuru y’uko kapiteni w’Amavubi, Niyonzima Haruna, aherutse gukora ubukwe n’umugore wa kabiri, Niyitegeka Consolée ’Cassa Rayaan’, bwabaye mu ibanga muri Tanzania.
Ku wa Kabiri tariki ya 28 Mata nibwo hagiye hanze amakuru y’uko kapiteni w’Amavubi, Niyonzima Haruna, aherutse gukora ubukwe n’umugore wa kabiri, Niyitegeka Consolée ’Cassa Rayaan’, bwabaye mu ibanga muri Tanzania.
Haruna Niyonzima yari amaze imyaka ibiri akundana n’uyu mukobwa ndetse kuri ubu babana muri Tanzania kuva asubiyeyo mu ntangiriro z’uyu mwaka, aho yasubiye muri Yanga SC.
Inshuti za hafi z’aba bombi, zatangarije IGIHE ko mbere yuko Igisibo cy’idini ya Islam gitangira aribwo Haruna na Niyitegeka biyemeje kurushinga kugira ngo binjire muri iki gihe biyejeje imbere y’Imana.
Andi makuru agera kuri IGIHE ahamya ko ubwo Haruna Niyonzima yakiniraga AS Kigali, yabanaga na Niyitegeka Consolée mu Karere ka Kicukiro, rimwe akajya ku mugore we mukuru i Nyamata.
Icyakora nubwo impande zombi bitaradukundira ko tuzivugisha ngo hari igihe umugore mukuru yababazwaga no kuba Haruna Niyonzima acuditse n’iyi nkumi ndetse byagiye bibyara intonganya hagati yabo.
Ubwo Haruna Niyonzima yagurwaga na Yanga SC, agomba kwerekeza muri Tanzania, byabaye ngombwa ko ajyana n’iyi nkumi bari bacuditse asiga umugore wa mbere.
Hari kandi amakuru avuga ko uyu mugore mukuru yagiye Dar Es Salam mu minsi ishize, ariko ntibiramenyekana ko yaba yari agiye kugirana ibiganiro n’umugabo we nubwo na none aribyo bikekwa, gusa byarangiye umugore mukuru wa Haruna Niyonzima agarutse mu Rwanda ubu akaba atuye i Nyamata mu karere ka Bugesera.
Niyitegeka Consolée wasezeranye na kapiteni w’Amavubi, azwi nka Cassa Rayaan, amazina akoresha ku mbuga nkoranyambaga ze zirimo Instagram.
Azwi cyane nk’umwe mu bakobwa b’abanyamujyi w’umushabitsi cyane ko yigeze gushinga iduka ry’inkweto mu Biryogo h’i Nyamirambo mu Mujyi wa Kigali mu minsi yashize, ariko amakuru agera kuri IGIHE ni uko ubu yamaze kubivamo.
Cassa wanashyize hanze amafoto y’ubukwe, kuri Instagram ye yashyizeho ko yashyingiranywe na Niyonzima Haruna akoresheje ijambo NH.
Mu Ukwakira 2015 nibwo Niyonzima Haruna yasezeranye mu mategeko n’umugore we mukuru, Uwineza Consolée, nyuma y’imyaka 12 babana ndetse kuri ubu bakaba bafitanye abana.
Niyonzima Haruna w’imyaka 30 (nk’uko ibyangombwa akiniraho bibigaragaza), yamenyekanye akinira Etincelles mu 2004, ari nabwo yatangiye guhamagarwa mu Ikipe y’Igihugu y’Abato.
Mu 2006 yerekeje muri Rayon Sports, gusa ntiyayitinzemo kuko yahise yerekeza muri APR FC mu 2007, ahava ajya muri Yanga SC mu 2011, iyi yavuyemo mu 2017 yerekeza muri mukeba Simba SC.
Mu mpeshyi ya 2019 nibwo yatandukanye na Simba SC, agaruka mu Rwanda, nyuma y’amezi atandatu akinira AS Kigali, yongera kugurwa na Yanga SC.
Kapiteni w’Amavubi Niyonzima Haruna yasezeranye n’umugore wa kabiri (Amafoto)
Kapiteni w’Ikipe y’Igihugu ‘Amavui’, Haruna Niyonzima, yasezeranye n’umugore wa kabiri, Niyitegeka Consolée ’Cassa Rayaan’, umuhango wabereye muri Tanzania aho uyu mukinnyi asanzwe akina mu Ikipe ya Yanga SC.
Kapiteni w’Ikipe y’Igihugu ‘Amavui’, Haruna Niyonzima, yasezeranye n’umugore wa kabiri, Niyitegeka Consolée ’Cassa Rayaan’, umuhango wabereye muri Tanzania aho uyu mukinnyi asanzwe akina mu Ikipe ya Yanga SC.
Niyonzima Haruna yasubiye gukina muri Tanzania muri Mutarama uyu mwaka, avuye muri AS Kigali.
Bamwe mu bo hafi y’aba bombi bavuganye na IGIHE, bavuze ko ubukwe bwa Niyonzima Haruna na Niyitegeka Consolée bwabaye mbere gato y’uko igisibo cya Mwezi Ramadhan gitangira, ariko bari bahisemo kubigira ibanga.
Haruna Niyonzima yari amaze imyaka ibiri akundana n’uyu mukobwa ndetse kuri ubu babana muri Tanzania kuva asubiyeyo mu ntangiriro z’uyu mwaka.
Mu Rwanda, Niyonzima Haruna yabanaga n’umugore we wa mbere, Uwineza Consolée, basezeranye imbere y’amategeko mu Ukwakira 2015 ndetse bakaba bafitanye abana.
Niyonzima Haruna w’imyaka 30 (nk’uko ibyangombwa akiniraho bibigaragaza), yamenyekanye akinira Etincelles mu 2004, ari nabwo yatangiye guhamagarwa mu Ikipe y’Igihugu y’Abato.
Mu 2006 yerekeje muri Rayon Sports, gusa ntiyayitinzemo kuko yahise yerekeza muri APR FC mu 2007, ahava ajya muri Yanga SC mu 2011, iyi yavuyemo mu 2017 yerekeza muri mukeba Simba SC.
Mu mpeshyi ya 2019 nibwo yatandukanye na Simba SC, agaruka mu Rwanda, nyuma y’amezi atandatu akinira AS Kigali, yongera kugurwa na Yanga SC.
Ibiba ku mubiri w’umuntu igihe adafite akazi
Abahanga mu buzima bwo mu mutwe berekana ko kubura akazi ari kimwe mu bitera guhangayika, cyane iyo umuntu akabuze bitunguranye nkuko byabaye kuri bamwe muri ibi bihe bya Coronavirus.
Abahanga mu buzima bwo mu mutwe berekana ko kubura akazi ari kimwe mu bitera guhangayika, cyane iyo umuntu akabuze bitunguranye nkuko byabaye kuri bamwe muri ibi bihe bya Coronavirus.
Iyo umuntu atakaje akazi ntabwo aba abuze icyo yinjiza mu buryo bw’ubukungu gusa.
Abahanga berekana ko umuntu ashobora no gutakaza intego ku byo yari agamije kugeraho ndetse ko bishobora no kugira ingaruka ku mubiri we.
Umuhanga ku buzima bwo mu mutwe, Lisa Orbé-Austin, yabwiye Huffpost ko abantu baba batekereza ibitandukanye igihe babuze akazi.
Iyo umuntu abuze akazi ibyiyumviro agira bigira ingaruka ku buzima bwe muri rusange.
Abahanga bagaragaza ingaruka zitandukanye umuntu ashobora kugira mu buzima bwe.
Kubura ibitotsi cyangwa gusinzira cyane
Ibibazo mu gusinzira ni kimwe mu byerekana ko kubura akazi biri kugira ingaruka ku buzima bw’umuntu.
Umuhanga mu buzima bwo mu mutwe wo muri leta ya Maryland muri Leta Zunze Ubumwe za Amerika, Kristin Bianchi, avuga ko "ushobora kugira ibibazo byo kubura ibitotsi, gusinzira igihe kirekire cyangwa ugasanga uri kubyuka kare kurusha uko biteganyijwe.
Mu busanzwe kuba wabura ibitotsi umunsi umwe cyangwa ibiri ngo ntacyo bitwaye ariko iyo bikomeje biba ikibazo.
Ku rundi ruhande, Umwarimu muri Kaminuza ya Arizona mu ishami ry’ubuzima, Patricia Haynes, avuga ko imihangayiko umuntu yagiraga mu kazi ishobora gukomeza nyuma yo kukabura.
Mu bushakashatsi yakoze, we na bagenzi berekanye ko umuntu wari ufite ibibazo by’umutekano mu kazi abangamiwe na politiki y’ikigo akoramo agira ibibazo byo kubura ibitotsi nyuma yo kukabura.
Ati “Imbogamizi nyinshi, zirimo iza politiki cyangwa izerekeye kuzamurwa mu kazi, ibintu bituma abantu badakora neza.
Twabonye ko bituma abahuye nabyo bakomeza kubura ibitotsi nyuma yo kubura akazi.
Guhungabana
Ubushakashatsi bwerekana ko uko umuntu amara igihe kinini nta kazi ariko arushaho guhungabana.
Umwe mu Banyamerika batanu badafite akazi mu gihe kigera ku mwaka byagaragaye baba bafite uburwayi ku buryo benshi bafata imiti ibarinda kugira ihungabana.
Batangira kubihirwa n’ibyabaryoheraga, bakagira kwishima guke kurusha uko bari basanzwe.
Ibyishimo biragabanyuka
Inyigo yo mu 2015 yasohotse muri Journal of Applied Psychology yerekana ko kubura akazi bihindura umuntu.
Mu Badage bakuze 6 769 bakoreweho iyo nyigo, bamaze imyaka ine basuzumwa, ababuze akazi mu gihe cy’iyo nyigo bahinduye ku buryo bukomeye imyitwarire kurusha abagumye mu kazi.
Yerekanye ko abagore bagiye batakaza ibyishimo gake gake buri mwaka naho abagabo biba mu myaka ibiri ya mbere bikagenda bishira nyuma yayo.
Muri rusange ariko mu minsi ya mbere abantu baba batarahinduka bashaka ikindi bakora.
Kumva umubiri utameze neza, kuribwa umutwe w’uruhande rumwe n’igifu
Iyo umubiri wawe uhangayitse, imikaya yishakamo imbaraga kugira ngo ihangane n’icyo kibazo.
Abahanga bakavuga ko ari uburyo bw’umubiri bwo gushaka igisubizo.
Iyo ubwo buryo bubaye igihe kirekire bitera kuribwa umutwe w’uruhande rumwe.
Umuryango w’Abanyamerika wita ku buzima bwo mu mutwe, uvuga ko kubabara umugongo wo hasi n’igice cyo hejuru uhereye mu bitugu bifite aho bihuriye n’imihangayiko y’akazi.
Ubushake bwo kurya burahinduka cyane
Guhangayika bishobora kongera cyangwa kugabanya ubushobozi bwo kurya.
Ibyo bigira ingaruka ku igabanyuka ry’ibiro cyangwa bikiyongera.
Ibyo wakora mu gihe udafite akazi
Kugira ngo umuntu abashe kunyura muri ibyo bihe; yashyiraho gahunda y’umunsi kandi akayubahiriza, akumva ko ibyabaye atabihindura agashyiraho igikorwa kimushimisha yajya akora no gutekereza ku bikorwa byiza yakoze kurusha ibyamugoye.
Galileo watsembeye Kiliziya akemeza ko Isi izenguruka Izuba kugeza abizize yari muntu ki?
Galileo Galilei, ni umuhanga wamenyekanye cyane mu mpaka za muhanganishije na Kiliziya yavugaga ko Izuba rizenguruka Isi nyamara we akiyemeza kubihinyuza kugeza yitabye Imana.
Galileo Galilei, ni umuhanga wamenyekanye cyane mu mpaka za muhanganishije na Kiliziya yavugaga ko Izuba rizenguruka Isi nyamara we akiyemeza kubihinyuza kugeza yitabye Imana.
Galileo Galilei ni Umutaliyani wamenyekanye cyane kubera ubuvumbuzi yagiye ageraho mu bijyanye n’Ubugenge ndetse n’ubumenyi bw’ikirere.
Galileo yabonye izuba ku wa 15 Gashyantare 1564, Se Vicenzo yari umunyamuziki ukomeye ariko utarifuzaga ko umuhungu we agera ikirenge muke ahubwo agashaka ko aba inzobere mu buvuzi.
Ubwo yari afite imyaka 17 yoherejwe kwiga ibijyanye n’ubuganga muri Kaminuza ya Pisa, mu gihe yari akiri umunyeshuri muri iyi kaminuza nibwo yaje kuvumbura ko afite impano mu bijyanye n’imibare maze asaba se ko amasomo y’ubuganga yayahagarikira aho akajya kuba umwarimu w’imibare.
Vicenzo yaje kumva iki cyifuzo cy’umuhungu we maze birangira yibereye umwarimu w’imibare.
Mu 1609, Galileo yumvise inkuru z’ivumburwa ry’igikoresho cyitwa ‘ spyglass’ cyakoreshwaga mu gukurura ibintu biri kure bikagaragara nk’ibiri hafi.
Galileo yakoresheje ubumenyi yari afite mu mibare maze avugurura iyi ‘spyglass’ akora igikoresho gikoreshwa mu kwitegereza ibiri mu isanzure kizwi nka ‘Telescope’.
Mu mpera z’uwo mwaka, Galileo akoresheje ‘telescope’ yabaye umuntu wa mbere urebye ku kwezi maze abasha kuvumbura ko ukwezi kudafite ubuso bunogereje ko ahubwo kimwe n’isi ubuso bwako bugizwe n’imisozi n’ibibaya.
Iyi ‘telescope’ kandi yayikoresheje mu kuvumbura umubumbe wa Saturne no kuvumbura ibyiciro bya Venus ndetse no kwiga byinshi ku izuba.
Uku kuvumbura no kurushaho kwitegereza isanzure yifashishije ‘telescope’ byatumye Galileo arushaho kwemera iby’ihame rya Copenicus rivuga ko Isi n’indi mibumbe bizenguruka izuba.
Iyi myemerere yari mishya cyane ko mu gihe cya Galileo abantu bemeraga ko Isi ariyo iri hagati mu isanzure izuba n’indi mibumbe bikaba biyizenguruka, inyigisho yari yarakwirakwijwe na Kiliziya cyane.
Kiliziya yananiwe kwakira ubuvumbuzi bwa Galileo
Nyuma y’uko Galileo atangiye gusohora inyandiko zirimo ubu buvumbuzi bwe ko Isi izenguruka izuba, Kiliziya Gatolika yamuhamagaje i Roma.
Iki gihe yahamagajwe kugira ngo yisobanure kuko ubu buvumbuzi bwe bwafatwaga nk’ubunyuranya n’inyigisho za Kiliziya kandi ubuhakanyi cyari icyaha gishobora guhanishwa igihano cy’urupfu.
Mu 1616 Galileo yakuriweho ibi byaha by’ubuhakanyi ariko ategekwa kutazongera gusohora inyandiko zirimo iyi myemerere ye ko Isi izenguruka izuba.
Nyuma yo gukomeza gukora ubushakashatsi bwimbitse Galileo yakomeje kubona ibimenyetso bimuhamiriza ko koko ibyo yavugaga ari byo, maze mu 1632 ashyira ku mugaragaro igitabo yise ‘Dialogue Concerning the Two Chief World Systems’ aho yongeye guhamya ko ibyo avuga ari ukuri.
Ibi byatumye Kiliziya Gatolika yongera guhamagaza Galileo maze ahamywa ubuhakanyi akatirwa gufungwa ubuzima bwe bwose.
Mu 1633 kubera imyaka ye n’ibibazo by’ubuzima yemerewe gukorera igifungo cye mu rugo maze aza kwitaba Imana mu 1642.
Byafashe imyaka irenga 300 kugira ngo kiliziya yivuguruze ndetse yemeze ko Galileo yari mu kuri, ndetse izina rye riza gukurwaho icyasha cy’ubuhakanyi.
BK yaciye amarenga ku ishyirwaho ry’inguzanyo izafasha abahanzi kwagura ibikorwa byabo
Ni kenshi abahanzi bumvikana bavuga ko mu bikibangamiye iterambere ryabo harimo no kubura ubushobozi bwo kwagura ibikorwa byabo ku buryo biva ku rwego rumwe bijya ku rundi.
Ni kenshi abahanzi bumvikana bavuga ko mu bikibangamiye iterambere ryabo harimo no kubura ubushobozi bwo kwagura ibikorwa byabo ku buryo biva ku rwego rumwe bijya ku rundi.
Ubusanzwe mu zindi ngeri z’ishoramari, ba rwiyemezamirimo begera amafaranga bagasaba inguzanyo zishobora kubafasha kwagura ibikorwa byabo.
Banki ya Kigali yatangaje ko ishobora kuba yafasha abahanzi kubona inguzanyo mu gihe bagaragaje imishinga yagura ubuhanzi bwabo ndetse ikabyara n’inyungu.
Byagarutsweho n’Umuyobozi Mukuru ushinzwe Imenyekanishabikorwa muri Banki ya Kigali, Thierry Nshuti, mu kiganiro n’abanyamakuru cyo gutangiza Iwacu Muzika Festival ibereye umwe mu baterankunga bakuru.
Yagize ati “Niba umuntu aturuka hariya akadusaba amafaranga yo kugura imodoka ikora ubucuruzi, undi akadusaba amafaranga yo kugura imashini yamufasha mu bye, birashoboka ko n’umuhanzi wize neza umushinga we neza utwereka uburyo uzunguka ashobora kuza na we agasaba inguzanyo ijyanye n’ibyo akeneye kugira ngo azamure ubuhanzi bwe bujye ku rundi rwego.
Yibukije abahanzi ko badakwiye gutegera Leta ibiganza ngo ibahe amafaranga kuko yo ishyiraho inzego z’ubukungu zubatse neza.
Ati “U Rwanda rufite ibigo by’imari birimo na Banki ya Kigali ku buryo umuhanzi wakenera gushora amafaranga ufite umushinga ugaragara yayegera bakaganira.
Banki ya Kigali yibukije abazakurikira ibitaramo bya Iwacu Muzika Festival ko hari amahirwe adasanzwe ari mu gukorana nayo by’umwihariko ku rubyiruko.
Bruce Melodie ni we watangajwe nk’umuhanzi uzabimburira abandi batumiwe mu bitaramo bya Iwacu Muzika Festival bizatangira ku 20 Kamena 2020, bikazasozwa mu ntangiriro za Nzeri 2020.
Nshuti yavuze ko muri iri serukiramuco banki izabona uburyo bwo kuganiriza abantu ku buryo bakwitwara mu bihe nk’ibyo igihugu kirimo byo kwirinda COVID-19.
Yakomeje ati “Ese umuntu yitegura gute ku buryo ibi byongeye kugaruka bitabagiraho ingaruka?
Turashaka ko urubyiruko rutugana, abahanzi bakatugana tugateza imbere ubuhanzi n’igihugu muri rusange.
Muri Mata nibwo Banki ya Kigali yashyizeho inguzanyo idasanzwe yise ‘Turi kumwe Special Loan’, igamije kugoboka abakiliya bayo muri ibi bihe byo kurwanya Coronavirus no guhangana n’ingaruka z’iki cyorezo.
Iyi nguzanyo idasanzwe igenewe abantu bafite umushahara bahembwa ku kwezi, bashobora kugurizwa amafaranga angana n’inshuro ebyiri z’umushahara wabo ariko ntirenze miliyoni 10 Frw.
Kugeza ku wa 31 Ukuboza 2019, inguzanyo Banki ya Kigali yatanze zazamutseho 19.
3% ugereranyije n’umwaka wabanje, zigera kuri miliyari 678 Frw.
Mu gihembwe cya kane cy’umwaka ushize wa 2019, umutungo mbumbe wa BK warenze miliyari 1000 Frw nyuma yo kuzamuka 19.
3% mu gihe inyungu yayo yageze kuri miliyari 37.
3 Frw, bingana n’izamuka rya 36.
BNR yagabanyije inyungu fatizo ku mabanki iyigeza kuri 4.
Banki Nkuru y’Igihugu yagabanyije inyungu fatizo banki ziherwaho inguzanyo, iyikura kuri 5% iba 4.
5% mu rwego rwo kuzifasha guhangana n’icyorezo cya COVID-19 no korohereza iterambere ry’ubukungu bw’igihugu.
Banki Nkuru y’Igihugu yagabanyije inyungu fatizo banki ziherwaho inguzanyo, iyikura kuri 5% iba 4.
5% mu rwego rwo kuzifasha guhangana n’icyorezo cya COVID-19 no korohereza iterambere ry’ubukungu bw’igihugu.
Ni umwe mu myanzuro y’Akanama ka Komite ishinzwe politiki y’ifaranga yateranye ku wa 29 Mata 2020.
BNR ivuga ko icyorezo cya COVID-19 kizagira ingaruka nyinshi ku bukungu bw’Isi aho muri uyu mwaka buzagabanukaho -3% buvuye ku kigero cya 3.
3% Ikigega Mpuzamahanga cy’Imari cyateganyaga muri Mutarama uyu mwaka.
Ni mu gihe abantu barenga ibihumbi 200 bamaze gupfa ku Isi yose ndetse abarenga miliyoni eshatu bakaba baranduye Coronavirus, bigakubitana n’uko ibikorwa byinshi by’ubucuruzi hafi ku Isi yose byahagaze mu gushyira mu bikorwa ingamba zo kurinda ubuzima bw’abaturage muri ibi bihe.
BNR ivuga ko ubukungu bw’u Rwanda bwari buhagaze neza mbere y’uko Coronavirus itangira kuba ikibazo, ndetse ibipimo bikagaraza ko no kugeza mu mezi abiri ya mbere ya 2020, nta kibazo cyari gihari aho bwazamukaga ku gipimo cya 5.
1% mu gihembwe cya mbere cy’uyu mwaka.
Gusa kuba mu kwezi kwa Gatatu hagati u Rwanda rwibasiwe n’iki cyorezo, bituma ubukungu busubira inyuma, by’umwihariko urwego rw’inganda.
Inguzanyo nshya zitangwa nazo zagabanutse ku kigero cya 10.
6% mu gihembwe cya mbere cya 2020.
Ikinyuranyo cy’ibitumizwa mu mahanga n’ibyo u Rwanda rwoherezayo nacyo cyiyongereye ku kigero cya 18.
8% kubera uburyo ibyinjiye mu gihugu byabaye byinshi kurusha ibyo cyohereje hanze.
Ibiciro ku isoko byiyongereyeho 9,2% muri Gicurasi 2020
Ikigo cy’Igihugu gishinzwe Ibarurishamibare mu Rwanda (NISR) cyatangaje ko muri Gicurasi 2020, ibiciro by’ibicuruzwa mu mijyi byiyongereyeho 9,2% muri Gicurasi ugereranyije na Gicurasi 2019.
Ikigo cy’Igihugu gishinzwe Ibarurishamibare mu Rwanda (NISR) cyatangaje ko muri Gicurasi 2020, ibiciro by’ibicuruzwa mu mijyi byiyongereyeho 9,2% muri Gicurasi ugereranyije na Gicurasi 2019.
Muri Mata 2020, igipimo cy’ihindagurika ry’ibiciro mu mijyi cyari cyazamutse ku kigereranyo kingana na 8% ugereranyije n’igihe nk’icyo mu mwaka ushize.
Igipimo ngenderwaho cyifashishwa mu bukungu bw’u Rwanda kiboneka hifashishijwe gusa ibiciro byakusanyijwe mu mijyi.
Mu itangazo ryo kuri uyu wa 10 Gicurasi 2020, NISR yatangaje ko ibiciro byo mu mijyi byiyongereyeho 9,2% mu kwezi gushize kwa Gicurasi 2020 ugereranyije na Gicurasi 2019.
Bimwe mu byatumye ibiciro byiyongeraho 9,2% muri Gicurasi ni ibiciro by’ibiribwa n’ibinyobwa bidasembuye byazamutseho 11,5%, ibiciro by’ibinyobwa bisembuye n’itabi byazamutseho 19,5%, ibiciro by’inzu, amazi, amashanyarazi, gaz n’ibindi bicanwa byazamutseho 5,1% n’ibiciro by’ibijyanye n’ubwikorezi byazamutseho 23,9%.
Iyo ugereranyije Gicurasi 2020 na Gicurasi 2019, usanga ibiciro by’ibintu bitarimo ibiribwa n’ibikomoka ku ngufu byarazamutseho 8,1%.
Wagereranya ukwezi kwa Gicurasi 2020 na Mata 2020, ugasanga ibiciro byarazamutseho 2%.
Iri zamuka ahanini ryatewe n’ibiciro by’ibijyanye n’ubwikorezi byazamutseho 21,8%.
NISR igaragaza ko mu bice by’icyaro, mu kwezi kwa Gicurasi 2020, ibiciro byiyongereyeho 10,5% ugereranyije na Gicurasi 2019 mu gihe muri Mata 2020 ryari ku kigereranyo kingana na 11,7%.
Bimwe mu byatumye ibiciro byiyongeraho 10,5% mu kwezi kwa Gicurasi ni ibiciro by’ibiribwa n’ibinyobwa bidasembuye byazamutseho 14,4%, ibiciro by’ibinyobwa bisembuye n’itabi byazamutseho 21,9% n’ibiciro by’ibijyanye n’ubwikorezi byazamutseho 21,4%.
Ugereranyije ukwezi kwa Gicurasi 2020 na Mata 2020, ibiciro byagabanutseho 0,3%.
Iri gabanuka ahanini ryatewe n’ibiciro by’ibiribwa n’ibinyobwa bidasembuye byagabanutseho 3,6%.
Impinduka mu biciro byo mu mijyi no mu byaro
NISR itangaza ko muri Gicurasi 2020 ibiciro mu Rwanda byiyongereyeho 9,9% ugereranyije na Gicurasi 2019.
Ikomeza ivuga ko “Ihinduka ry’ibiciro mu Rwanda mu kwezi kwa kane (Mata 2020) ryari ku kigereranyo kingana na 10,1%.
Bimwe mu byatumye ibiciro byiyongeraho 9,9% mu kwezi kwa Gicurasi 2020 ni ibiciro by’ibiribwa n’ibinyobwa bidasembuye byazamutseho 13,5% ,ibiciro by’ibinyobwa bisembuye n’itabi byazamutseho 21,1% n’ibiciro by’ibijyanye n’ubwikorezi byazamutseho 23,2%.
Iyo ugereranyije ukwezi kwa gatanu (Gicurasi 2020) n’ukwezi kwa kane (Mata 2020) ibiciro byazamutseho 0,7%.
Iri zamuka ahanini ryatewe n’ibiciro by’inzu, amazi, amashanyarazi, gaz n’ibindi bicanwa byazamutseho 2,7%, n’ibiciro by’ibijyanye n’ubwikorezi byazamutseho 21,4%
BNR igiye gusubizaho ikiguzi cyo guhererekanya amafaranga hifashishijwe ikoranabuhanga
Banki Nkuru y’u Rwanda (BNR) yatangaje ko ikiguzi cyo guherekanya amafaranga hifashishijwe ikoranabuhanga cyari cyaravanyweho mu rwego rwo guca intege ikwirakwira ry’icyorezo cya COVID-19, kigiye gusubizwaho nyuma y’iminsi 90 yari yaratanzwe.
Banki Nkuru y’u Rwanda (BNR) yatangaje ko ikiguzi cyo guherekanya amafaranga hifashishijwe ikoranabuhanga cyari cyaravanyweho mu rwego rwo guca intege ikwirakwira ry’icyorezo cya COVID-19, kigiye gusubizwaho nyuma y’iminsi 90 yari yaratanzwe.
Ni icyemezo kizatangira kubahirizwa kuva tariki ya 22 Kamena 2020, aho ikiguzi cyo gukura amafaranga kuri konti ya banki ashyirwa kuri Mobile Money cyangwa akurwa kuri Mobile Money ashyirwa kuri konti ya banki kizongera kubahirizwa.
Ibi bizajyana kandi n’ikiguzi cyajyaga gitangwa mu gihe abantu bahererekanya amafaranga hagati yabo ndetse no kwishyura ibicuruzwa na serivise hakoreshejwe imiyoboro y’ibigo by’itumanaho.
BNR ivuga ko ishingiye ku kuba iminsi 90 yari yaremeranyije n’ibigo bitanga serivise z’itumanaho n’amabanki yo kuba havanyweho ikiguzi cy’izo serivise yararangiye, kandi ko ari ngombwa gukomeza gushyigikira ukudahungabana kw’imari muri izo serivise nkenerwa […] ikiguzi cy’izo serivise kigomba gusubizwaho.
BNR yibukije abantu bose bakora ibikorwa by’ubucuruzi cyangwa batanga serivise n’abandi bose bafite ibyo bagurisha ko basabwa gukomeza guhitamo uburyo bwo guhererekanya amafaranga no kwishyurana hakoreshejwe ikoranabuhanga.
BNR kandi yijeje ko izakomeza gukorana n’izindi nzego za leta, ibigo bitanga izo serivise n’abandi bafatanyabikorwa mu gukemura inzitizi zibangamira ihererekanya ry’amafaranga hakoreshejwe ikoranabuhanga.
Ibizitabwaho cyane ni ibikorwaremezo, ikiguzi cya serivise, ubukangurambaga, imikorere inoze no guhanga udushya mu mitangirwe y’izo serivise.
Tariki ya 18 Werurwe 2020, ni bwo hasohowe itangazo ryashyizeho igihe cy’amezi atatu, yatangiye kubahirizwa ku wa 19 Werurwe 2020, cyo guhererekanya amafaranga nta kiguzi cyongeweho.
Ibi byakozwe mu rwego rwo korohereza abantu kubahiriza gahunda ya Guma Mu Rugo hagamijwe gukumira ikwirakwira ry’icyorezo cya COVID-19.
Umubare w’amafaranga yehererekanyijwe mu Rwanda hifashisijwe ikoranabuhanga hagati ya Mutarama na Mata 2020, wageze kuri miliyari 40 Frw; bivuze ko yiyongereye ku kigero cya 450% avuye kuri miliyari 7.
2 Frw zahererekanyijwe mu cyumweru cya mbere cya Mutarama 2020.
Nk’uko bigaragara muri raporo yakozwe n’ikigo insight2impact ku bufatanye na RURA, mu cyumweru cya mbere cya gahunda ya Guma mu Rugo umubare w’abahererekanya amafaranga mu buryo bw’ikoranabuhanga wageze kuri miliyoni 1.
2, uvuye ku bantu 600 000 mu cyumweru cyari cyabanjirije Guma mu Rugo.
Mu cyumweru cya nyuma cya Mata 2020, abantu miliyoni 1.
8 bahererekanyije amafaranga mu buryo bw’ikoranabuhanga mu Rwanda.
Guhera tariki 9 Werurwe kugeza tariki 15 Werurwe, hahererekanyijwe miliyari 10.
7 Frw ariko mu cyumweru cyarangiye tariki 22 Werurwe amafaranga yahererekanyijwe mu buryo bw’ikoranabuhanga yari ageze kuri miliyari 24 Frw.
Kwishyura ibicuruzwa hifashishije ikoranabuhanga nabyo byariyongereye.
RURA na Insight2impact bagaragaza ko uhereye rwagati muri Gashyantare uyu mwaka ukageza rwagati muri Mata, agaciro k’amafaranga yishyurwa ibicuruzwa mu buryo bw’ikoranabuhanga kiyongereyeho 700% mu cyumweru.
Banki Nkuru y’Igihugu (BNR) igaragaza ko kwishyurana hifashishijwe ikoranabuhanga byihutisha ubukungu kandi amafaranga atakara mu bucuruzi akagabanuka cyane.
Imibare yo mu 2017 igaragaza ko nibura buri mwaka BNR itakaza miliyari ebyiri zo gukoresha inoti nshya n’ibiceri bisaza kubera guhererekanywa mu ntoki.
U Rwanda rufite intego ko mu mwaka wa 2024, amafaranga abarirwa ku kigero cya 80 % y’umusaruro mbumbe w’igihugu azajya ahererekanywa hifashishijwe ikoranabuhanga, avuye kuri 34.
6% mu 2019.
Ibizashingirwaho ku bashaka inguzanyo mu kigega cyo kuzahura ubukungu bwazahajwe na COVID-19
Guverinoma y’u Rwanda yatangije ikigega kigamije gufasha inzego zitandukanye z’abikorera zagizweho ingaruka n’icyorezo cya Coronavirus, aho ku ikubitiro kirimo imari ingana na miliyari 100 Frw ariko intumbero ni uko cyagera kuri miliyari 200 Frw.
Guverinoma y’u Rwanda yatangije ikigega kigamije gufasha inzego zitandukanye z’abikorera zagizweho ingaruka n’icyorezo cya Coronavirus, aho ku ikubitiro kirimo imari ingana na miliyari 100 Frw ariko intumbero ni uko cyagera kuri miliyari 200 Frw.
Kizamara imyaka ibiri gifasha ubucuruzi bwazahajwe n’icyorezo cya Coronavirus hafashwa by’umwihariko ibigo byahungabanye ku buryo nibura ibyo byinjizaga byagabanutse bikagera kuri 50% by’agaciro k’ibyacurujwe ugereranyije n’umwaka ushize.
Amafaranga arimo akubiye mu ngengo y’imari ya 2019/2020 n’iya 2020/2021.
Ni ikigega cyemejwe n’Inama y’Abaminisitiri yateranye tariki 30 Mata uyu mwaka.
Abasaba ubufasha muri iki kigega bagomba kuba bari basanzwe bahagaze neza mbere y’icyorezo, ku buryo bibaha umurongo wo kuba bazishyura, icyo bakeneye ari ukugira ngo bongere bazamure ibikorwa.
Amabanki 16 n’ibigo by’imari niyo azajya atanga inguzanyo ku bashaka amafaranga muri iki kigega, ku nyungu izaba iri hagati ya 5% kugera ku 8% ku mwaka, naho kwishyura bikaba biri hagati y’imyaka ibiri kugera kuri 15 ku mahoteli.
Mu mafaranga ari muri iki kigega, yagabanyijwe mu byiciro aho buri rwego rugenewe inkunga rwagize ayo rugenerwa mu buryo bwihariye.
Urugero, miliyari 50 Frw niyo yagenwe nk’agomba gufasha urwego rw’amabanki kuzahura ibikorwa, miliyari 30 Frw zigenerwa ibigo binini nk’igishoro cyo kuzahura ibikorwa byabyo.
Miliyari 15 Frw zo zagenwe nk’igishoro ku bigo bito n’ibiciriritse mu gihe miliyari eshatu yo yagenwe nk’ingwate yo kwishingira ibyo bigo.
Hari miliyari imwe yagenwe nk’amafaranga y’igishoro ku bigo by’imari na miliyari ebyiri y’igishoro cyagenewe za Sacco.
Umuntu ufashe iyi nguzanyo azajya yishyura inyungu bitewe n’icyiciro abarizwamo.
Urugero nko ku mahoteli, umuntu azajya yishyura amafaranga yahawe ku nyungu ya 5% ariko mu gihe cy’imyaka 15, utabariyemo imyaka itatu ya mbere azajya asonerwa kwishyura.
Ku bandi bashaka igishoro cyo kuzahura ibikorwa, bo inyungu ni 8% ariko bishyure ideni mu gihe cy’imyaka itanu utabariyemo umwaka umwe basonerwa.
Mu bizibandwaho kugira ngo izi nguzanyo zitangwe, harimo kugenzura ingaruka COVID-19 yagize ku bikorwa byabo ku buryo nibura inyungu yabo yaba yaragabanutse ku kigero cya 50% hashingiwe ku musoro ku nyungu bagaragaje mu Kigo cy’Igihugu cy’Imisoro n’Amahoro.
Abasaba inguzanyo kandi berekana icyo izabafasha mu kuzahura ubucuruzi bwabo nibura bukagera ku kigero cya 75% ugereranyije n’uko bwari bumeze mbere y’uko COVID-19 ibugiraho ingaruka.
Abasaba inguzanyo kandi bagomba kugaragaza icyo izabafasha mu gutanga akazi no guhanga imirimpo mishya.
Basabwa kwerekana neza imibare y’abakozi bari bafite mbere ya COVID-19, igihamya kikaba abatangirwaga ubwishingizi muri RSSB.
Niba kandi usaba inguzanyo yari asanganywe indi muri banki, asabwa kugaragaza mu buryo butomoye ko yishyuraga neza nibura kugera mu mpera za Gashyantare.
Usaba kugurizwa muri iki kigega kandi yerekana icyangombwa cya RRA cy’uko yishyura imisoro nibura cyo muri Gashyantare 2020.
Minisitiri w’Imari n’Igenamigambi, Dr Uzziel Ndagijimana, atangaza ko sosiyete isaba ubufasha muri iki kigega, igomba kuba yari ihagaze neza mbere y’iki cyorezo kuko amafaranga azatangwa ari ayo gukemura ibibazo byatewe n’icyorezo, aho gukemura ibibazo yari isanganywe.
Ati “Igomba kugaragaza ko mu gihe gito yaba imaze kugera kuri 75% by’ubucuruzi yari ifite mbere y’icyorezo, ni amafaranga yo kugira ngo uve mu kibazo watewe n’icyorezo ugaruke ku gipimo cyiza wari uriho ndetse no kurenzaho.
Banki n’Ibigo by’imari bishinzwe kugenzura ubusabe bw’abashaka amafaranga, bikareba ko bujuje ibisabwa, gahunda bafite yo kuzahura umusaruro n’ubukungu bw’ikigo n’igihugu muri rusange.
Iyo Banki zimaze gusuzuma, raporo ishyikirizwa Banki Nkuru y’Igihugu akaba ariyo itanga amafaranga.
BNR ni yo ibitse aya mafaranga, ni yo yemeza ko atangwa.
Ku rwego rw’igihugu hari amatsinda yashyizweho azakurikirana iki gikorwa, akareba ko ibikorwa byagenewe gufashwa biyabona ndetse ko nta biyabona bitayakwiye.
Urwego rw’ibigo bito n’ibiciriritse byahawe umwihariko muri iki kigega, bishyirirwaho ubufasha mu buryo bubiri: harimo guhabwa inguzanyo iciriritse ndetse n’ingwate.
Minisitiri Dr Ndagijimana, asobanura ko “Iki kigega cyafashe ibikorwa by’ubucuruzi ku nzego zose, kuva kuri bya bindi bito bifite ubucuruzi ku mwaka buri munsi ya miliyoni 20 Frw kuzamuka kugera masosiyete manini.
By’umwihariko, hari amafaranga azava muri BNR akanyura muri BDF kugira ngo agere kuri bya bikorwa bito cyane.
Ikindi ni uko bo bazabona imfashanyo y’ubwoko bubiri, harimo inguzanyo n’ingwate.
Kuri ibi bigo, BDF izishingira inguzanyo yabyo mu mabanki ku kigero cya 75% aho komisiyo izajya ikura ku mukiliya itagomba kurenga 0.
Raporo y’Ishami ry’Ubukerarugendo mu Rugaga rw’Abikorera, PSF, iherutse kugaragaza ko muri Werurwe bwagize igihombo cya Miliyari 34.
9 Frw, bitewe n’inama zasubitswe n’ibindi bikorwa by’ubukerarugendo byahagaritswe.
Ibi bihombo byaje bisanga urwego rw’ubukerarugendo mu Rwanda rufite inguzanyo za miliyari 87.
7 Frw, aho urwego rw’amahoteli arirwo rwihariye inguzanyo nini kuko rufite izingana na miliyari 83.
Minisitiri Dr Ndagijimana aherutse gutangaza ko ko ubu igipimo cy’ubukungu bw’u Rwanda kigaragaza ko butazazamuka ku kigero cya 8% nk’uko byari byitezwe, aho ubu imibare yagiye ivugururwa ikava kuri 5.
1%, nyuma biramanuka bigera kuri 3.
5% “ubu turi hafi kuri 2% nubwo bitari byarangira neza".
Ibicuruzwa bya CIMERWA byahawe isura nshya mu kongera amahitamo y’abaguzi
Sima za CIMERWA zimenyerewe ku izina rya Sima Nyarwanda 32.
5 N; zahinduriwe amazina zihinduka SURECEM, SUREROAD na SUREBUILD, ndetse zigiye kwiyongeraho indi sima ya 22.
5X igiye kwinjizwa ku isoko ry’u Rwanda ku izina rya SUREWALL.
Sima za CIMERWA zimenyerewe ku izina rya Sima Nyarwanda 32.
5 N; zahinduriwe amazina zihinduka SURECEM, SUREROAD na SUREBUILD, ndetse zigiye kwiyongeraho indi sima ya 22.
5X igiye kwinjizwa ku isoko ry’u Rwanda ku izina rya SUREWALL.
Umuyobozi Mukuru wa CIMERWA PPC, Albert Sigei, yasobanuye ko ibicuruzwa bisanzwe by’uru ruganda byavuguruwe bikinjizwa mu rutonde rwa sima za "SURE", nk’uburyo bwo gushyira igorora abakiriya ba CIMERWA, bagahabwa amahitamo asesuye ya sima bagura bitewe n’icyo bagamije kuyikoresha.
Yagize ati "Ibicuruzwa byacu bigamije gutanga amahitamo yagutse ku bakiliya bacu.
Urutonde rwa ’SURE’ rwateguranwe intego yo gufasha abakiliya bacu mu mikoreshereze ya sima, aho buri bwoko bwa sima buri muri ‘SURE’ buzajya bukoreshwa icyo bwagenewe.
’SURE’ yatekerejwe igamije gushyira imbere ibisubizo bikwiranye n’ibyifuzo by’abakiliya bacu.
’SURE’ ni urutonde rwa sima zigenda zigenerwa ubwubatsi bwihariye.
SUREWALL ni sima yagenewe kubaka inkuta no kubaka amatafari, SURECEM ni sima ikoreshwa byose, SUREROAD ni sima yubaka imihanda naho SUREBUILD ni sima igenewe imishinga iremereye.
CIMERWA yatangaje ko ibi bicuruzwa bizahita biboneka ku isoko, usibye SUREROAD izagaragara ku isoko nyuma.
Sigei yakomeje ati “Twishimira ibyo dukora, intego yacu ni “Kubaka u Rwanda".
Mu kubaka u Rwanda twiyemeje gushyira umusanzu ukomeye mu buzima bw’abakiliya bacu kandi tubasaba gukomeza gukoresha SIMA NYARWANDA yacu bubahiriza imikoreshereze yihariye ya buri sima iri mu rutonde rwa ‘SURE’.
“Ibi bizafasha abakiriya bacu kubyaza umusaruro buri mufuka wa SIMA NYARWANDA baguze.
Nyuma y’uko imirimo imwe n’imwe yari yarahagaritswe kubera ingamba zashyizweho mu gukumira icyorezo cya COVID-19 hakubahirizwa gahunda ya #GumaMurugo, ubu ibikorwa byinshi byongeye gusubukurwa abantu basubira mu mirimo buhorobuhoro, ku buryo uru rutonde rwa ’SURE’ ruje ku isoko mu gihe kidasanzwe.
Umuyobozi ushinzwe ubucuruzi, kwamamaza n’ikwirakwiza muri CIMERWA, Jovith Maridadi, yasobanuye impamvu bashyize ‘SURE’ ku isoko muri iki gihe, ari uko byari bigeze ngo abantu basubire mu mirimo.
Ati "Iki gihe ntabwo ari cyiza kuri benshi mu bucuruzi, bamwe bashobora no kuvuga ko dutangije urutonde rwa "SURE" mu gihe kitari cyiza.
Ariko kuri CIMERWA twemera ko amakuba azana impinduka nziza, igihe kirageze rero ngo tuzinge amashati dusubire mu kazi.
“Ndabona nta bundi buryo bwiza bwo kubikora burenze guha sima abafatanyabikorwa bacu bakwirakwiza sima mu maduka, mu rwego rwo kubaka ibibanza byari byarahagaritswe.
Mu minsi izakurikira abakiriya bacu bazabona SIMA NYARWANDA mu ishusho nshya iriho ikirangantego ’SURE’ ku mifuka iri mu maduka mu gihugu hose.
Uru ruganda rwa CIMERWA rwatangiye mu mwaka wa 1982, rumaze kubaka ubushobozi ku buryo rugeze ku bushobozi bwo gukora toni 600,000 ku mwaka.
Ibyo u Rwanda rutumiza cyangwa rwohereza mu mahanga bishobora kugabanukaho 17 % kubera COVID-19
Ubushakashatsi bwakozwe n’inzobere mu bukungu zigisha muri Kaminuza y’u Rwanda, bwagaragaje ko umusaruro w’ubucuruzi bw’ibyo u Rwanda ruvana mu mahanga n’ibyo rwoherezayo, ushobora kugabanukaho 17.
7 % mu myaka ibiri iri imbere kubera Coronavirus, ugereranyije n’uruhare urwo rwego rwatangaga ku musaruro mbumbe w’igihugu.
Ubushakashatsi bwakozwe n’inzobere mu bukungu zigisha muri Kaminuza y’u Rwanda, bwagaragaje ko umusaruro w’ubucuruzi bw’ibyo u Rwanda ruvana mu mahanga n’ibyo rwoherezayo, ushobora kugabanukaho 17.
7 % mu myaka ibiri iri imbere kubera Coronavirus, ugereranyije n’uruhare urwo rwego rwatangaga ku musaruro mbumbe w’igihugu.
Ubukungu bw’ibihugu byinshi ku isi buri mu manga kubera icyorezo cya Covid-19 cyatumye ubucuruzi na serivisi nyinshi bihagarikwa, hirindwa ko icyo cyorezo cyakomeza kwiyongera.
U Rwanda ni kimwe mu bihugu byashegeshwe kuko guhera tariki 22 Werurwe uyu mwaka, hafashwe umwanzuro wo guhagarika ibikorwa byinshi abaturage basabwa kuguma mu ngo hagamijwe gukumira Covid-19.
Nubwo nyuma y’iminsi isaga 40 ibikorwa bimwe na bimwe byongeye gufungurwa, ingaruka z’igihe igihugu cyamaze ibikorwa bimwe bidakora ziracyagaragara.
Prof Alfred Bizoza umwarimu muri Kaminuza y’u Rwanda afatanyije na Simeon Sibomana, bakoze isesengura rigamije kugaragaza ingaruka z’ubukungu Covid-19 izagira ku Rwanda n’ingamba zafatwa mu kwirinda ko igihombo kiba kinini cyane.
Abo bashakashatsi bagaragaje ko Covid-19 izagira ingaruka zikomeye ku bucuruzi bufite aho buhuriye n’ibyoherezwa n’ibivanwa hanze cyane cyane ubudashingiye ku biribwa ndetse n’urwego rw’ubukerarugendo n’amahoteli.
Bagaragaje ko kugeza mu 2022, ubucuruzi bw’ibyo u Rwanda rwohereza cyangwa ruvana mu mahanga buzagabanyukaho miliyoni $ 1729 ni ukuvuga igabanyuka rya 17.
7 % by’umusaruro mbumbe wa miliyoni $9,781.
13 u Rwanda rufite kuri ubu.
Prof Bizoza yabwiye IGIHE ko kugira ngo babone iryo gabanyuka, bagendeye ku mibare y’ubucuruzi mpuzamahanga bw’u Rwanda mu myaka itatu ishize, bahuza n’imibare y’Umuryango Mpuzamahanga wita ku bucuruzi (WTO) igaragaza ko ubucuruzi mpuzamahanga buzagabanyuka ku kigero kiri hagati ya 13 na 32 % kubera ingaruka za Covid-19.
Izi nzobere zivuga ko icyo gihombo gishobora kwiyongera cyangwa kikajya munsi bitewe n’igihe COVID-19 izamara ndetse n’ingamba Leta izafata zigamije kuzahura ubukungu.
Prof Bizoza na Sibomana berekanye ko bitewe n’uburyo ibihugu by’abafatanyabikorwa b’u Rwanda mu bucuruzi nabyo byibasiwe na Covid-19, buri kwezi rushobora kujya ruhomba hagati ya miliyoni $ 8.
9 na miliyoni 22.
05 y’ibyoherezwaga hanze.
Hashobora kuzagaragara kandi igihombo cya buri kwezi cya miliyoni ziri hagati ya $ 3.
01 y’ibyoherezwa hanze nyuma yo kongererwa agaciro ndetse n’igihombo cya miliyoni ziri hagati ya 32.
92 ku byinjira mu gihugu bivuye hanze.
Ubwo u Rwanda rwafataga ingamba zikomeye zo kwirinda Covid-19, imodoka n’ingendo z’indege zitwaye imizigo zemerewe gukomeza kugenda.
Bizoza yavuze ko ibyo bitabujije ubucuruzi kugerwaho n’ingaruka kuko butakomeje gukorwa uko bwari busanzwe.
Ati “Nubwo wenda batafunze imipaka ku bicuruzwa, ariko ntabwo bikora ku muvuduko umwe n’uwo twari dusanzwe dukoraho.
Byanze bikunze hazabamo ingaruka.
Yakomeje agira ati “Icyiza ni uko twatangiye gufungura gahoro gahoro, biragaragaza ko tugize amahirwe bigakomeza gutyo, bizadufasha kugabanya ubuzahare n’ingaruka byakagombye kugira ku bukungu bwacu.
Mu bushakashatsi bagaragaza ko ingaruka za Covid-19 zizagera no ku bucuruzi buto n’ubuciriritse busanzwe bwinjiza 25 % ku musaruro mbumbe w’igihugu, bugaha akazi abagera kuri 60 % by’abakozi bose bari mu gihugu.
Ubucuruzi bukenewe gufashwa
Abenshi mu bakora ubwo bucuruzi bahagaritse imirimo, abakozi bakoragamo batakaza akazi.
Icyakora, abashakashatsi bavuga ko ugereranyije n’izindi nzego, ubuhinzi bwo butazagerwaho n’ingaruka nyinshi za Covid-19.
Prof Bizoza yavuze ko bitewe n’uburyo Covid-19 ikizahaje ibihugu byinshi, nta buryo buhamye bwakwizerwa ko buzazahura ubukungu, icyakora yemeza ko hari ubushobora gufasha mu kugabanya igihombo.
Leta yagiriwe inama yo gushyiraho gahunda yo kuzahura ubukungu (recovery plan), kandi inzego zibasiwe cyane akaba ari zo ziherwaho zifashwa nk’izitanga akazi kenshi nk’ubuhinzi, ubucuruzi buto n’ubuciriritse, inganda, ubwubatsi n’ibindi.
Ati “Nk’ubu Leta ishyize amafaranga menshi mu bikorwa rusange nka biriya byo kubaka imishinga minini, bizatuma ba bandi batari bafite akazi bongera kukabona.
Hakaba n’ingamba zijyanye no korohereza abantu kubona inguzanyo kuri bamwe bakora ubucuruzi kugira ngo bongere bakore.
Bizoza yongeyeho ko nubwo banki zatangiye korohereza kwishyura abari bafite inguzanyo, hakenewe uburyo bwo gufasha abacuruzi kubona ubundi bushobozi butuma basubukura ibikorwa byabo.
Mu buhinzi naho, Bizoza avuga ko hakwiriye “gushyirwamo imbaraga kuko niho abantu benshi bafite akazi, dukomeje gukaza umurego mu buryo bwo gushyigikira ubuhinzi byagabanya ingaruka.
Inzego zinjiriza igihugu cyane ni zimwe mu zagizweho ingaruka na Covid-19.
Ikigo cy’Igihugu cy’Ibarurishamibare, NISR kigaragaza ko umusaruro mbumbe wa serivisi wihariye 48% by’umusaruro mbumbe wose, ubuhinzi bufite 28% by’umusaruro mbumbe naho umusaruro w’inganda uri kuri 17% by’umusaruro mbumbe w’igihugu wose.
Coronavirus ishobora gutuma Afurika ihomba miliyari 4.
8 $ yavaga mu bihingwa byoherezwa mu mahanga
Umugabane wa Afurika ushobora guhomba akayabo kangana na miliyari 4.
8 z’amadolari ya Amerika winjizaga biturutse mu kohereza mu mahanga umusaruro ukomoka ku buhinzi.
Umugabane wa Afurika ushobora guhomba akayabo kangana na miliyari 4.
8 z’amadolari ya Amerika winjizaga biturutse mu kohereza mu mahanga umusaruro ukomoka ku buhinzi.
Imibare y’Ikigo McKinsey & Co.
igaragaza ko guhagarikwa kw’ingendo z’indege ndetse no gufunga kw’inganda zitunganya umusaruro ukomoka ku buhinzi mu bihugu by’u Burayi, byagize ingaruka zikomeye ku bahinzi ku buryo imibereho yabo izahinduka bakabura imirimo ndetse n’ibiciro bikagabanuka.
Muri Afurika, ubuhinzi bwihariye 23% by’umusaruro mbumbe wose w’ibihugu n’imirimo ku kigero cya 60% muri Afurika yo munsi y’Ubutayu bwa Sahara.
Ibyoherezwa mu mahanga kuri uyu mugabane biba biri hagati ya miliyari 35 z’amadolari ku mwaka na miliyari 40 z’amadolari.
Imibare ya McKinsey & Co igaragaza ko imboga n’imbuto zifite agaciro ka miliyoni ziri hagati ya 500 z’amadolari na miliyari ebyiri z’amadolari arizo zoherezwaga mu mahanga zivuye mu bihugu birimo Afurika y’Epfo.
Nko mu bihugu bya Afurika y’Uburasirazuba, byoherezaga mu mahanga ibicuruzwa birimo ikawa ifite agaciro ka miliyoni 200 z’amadolari, ku buryo amafaranga yavagamo yafashaga abahinzi barenga miliyoni 6.
Hose ubu ingano y’ibyoherezwaga mu mahanga yaragabanutse ku buryo hari ubwoba ko uyu mugabane uzahura n’igihombo gikabije.
Cherno Gaye uyobora Cogebanque yavuze ku ngaruka za Coronavirus n’ingamba bafashe
Urwego rw’amabanki mu Rwanda rwakoze impinduka muri serivisi rutanga hagamijwe kunganira ingamba za Guverinoma zo kwirinda ikwirakwira ry’icyorezo cya COVID-19, giterwa n’agakoko ka Coronavirus.
Urwego rw’amabanki mu Rwanda rwakoze impinduka muri serivisi rutanga hagamijwe kunganira ingamba za Guverinoma zo kwirinda ikwirakwira ry’icyorezo cya COVID-19, giterwa n’agakoko ka Coronavirus.
Amabanki n’ibindi bigo by’imari byakuyeho amafaranga acibwa abakoresheje serivisi zabyo bayohererezanya cyangwa bishyurana.
Ibyo byajyanye no gusubika kwishyura inguzanyo ku bakiliya kubera ibikorwa byabo byagizweho ingaruka n’ihagarikwa ry’imirimo mu kwirinda Coronavirus.
Iki cyorezo cyagize ingaruka ku bukungu rusange bitewe n’ibikorwa byahagaritswe byari byitezweho inyungu.
Urwego rw’amabanki ruri mu zizagirwaho ingaruka bitewe nuko ubukungu bw’ibigo [aribyo bakiliya b’amabanki] buzahungabana ku buryo hari n’ibiza bitagishobora kwibeshaho bigakenera inkunga n’igihe cyo kwiyubaka.
Mu kiganiro kivuga ku mikorere y’urwego rw’amabanki nyuma ya COVID-19, Umuyobozi Mukuru wa Banki Nyarwanda y’u Bucuruzi, Cogebanque, Cherno Gaye, yagiranye na Televiziyo CNBC Africa, yavuze ko Coronavirus izatuma ubucuruzi bw’amafaranga bugorana.
Ati “Haracyari kare ngo umuntu ngo abe yamenya igihombo nyakuri kizaterwa na COVID-19, usibye ko bigaragara neza ko hazabaho guhungabana gukomeye, aho tuzabona bigora ibigo gusubira nk’uko byahoze.
Hari bimwe bizahura n’ibibazo ariko bishobore kubyikuramo, ibyo ni ibyubakiye ku nkingi zitajegajega.
Hari n’ibindi bizahungabana ku buryo bizakenera ubufasha bwa leta kugira ngo byongere gukora.
Kugira ngo byumvikane neza ibyo bizakenera gufata igihe runaka cyo kwiyubaka bundi bushya.
Ihungabana ry’ibikorwa bitandukanye rishobora gutuma amabanki abura abayabitsamo cyangwa bya bigo bikabura uko byishyura inguzanyo byari bifite, nayo akabura uko atanga inguzanyo kuri byinshi n’abantu bashaka kwiyubaka.
Ati “Ikizabaho ni uko, niba tuzahura n’ikibazo cy’inguzanyo [zitishyurwa], icyo bisobanuye ni uko bizahungabanya n’igishoro cyacu, ibyo nabyo icyo bizatanga ni uko ubushobozi bwacu bwo gutanga imyenda bushobora guhungabanaho gato.
Igisabwa ngo ni uko banki zakurikiranira hafi ibibazo abakiliya bari guhura nabyo zikabafasha hakiri kare, kugira ngo impande zombi zitangire kugira icyo zikora amazi atararenga inkombe.
Yakomeje ati “Buri wese atekereza ko mu mabanki ari hamwe mu bagomba kuboneka ibisubizo, nkubwije ukuri ni uko binagendanye no kuba amabanki nayo yarahuye n’iki kibazo, igipimo ubukungu buzahungabana kizaba kinini cyane.
Nta n’ubwo nakwizera niba tuzaba muri hamwe hava ibisubizo usibye ko tubyifuza.
“Ibi ntabwo ari ugutanga impuruza gusa ni uko tugomba kwitonda kandi tugakorana bya hafi n’abakiliya bacu tukanafasha aho bishoboka hakiri kare mu rwego rwo kugabanya ibihombo cyangwa ibyakwangirika.
Amatangazo menshi y’ibigo by’imari n’amabanki yashyizwe hanze mu bihe bya COVID-19 yerekana isubikwa ryo kwishyura inguzanyo mu gihe cy’amezi atatu.
Gaye asanga ari umwanzuro mwiza kuko iyo habaho abasonera abakiliya inguzanyo cyangwa inyungu kuri zo byari kuba ikibazo kuri urwo rwego.
Kuri ruhande rwa Cogebanque yagize ati “Nka banki [Cogebanque] turi gukorana bya hafi n’abakiliya bacu mu buryo dushoboye, nko kuborohereza no kubongerera igihe cyo kwishyura inguzanyo, kubafasha guhererekanya amafaranga hifashishijwe ikoranabuhanga nta kiguzi n’ibindi.
Muri COVID-19 ikoranabuhanga ryateye imbere mu ngeri zitandukanye ndetse ryifashishwa na buri wese.
Cherno Gaye yavuze ko hari “Abatinyaga kurikoresha bakemanga ibibazo by’umutekano waryo barikoresheje nko kugerageza.
Abasesenguzi basanga hari amahirwe menshi yuko banki zaba zigiye guhindura serivisi mu buryo buhoraho hagakomeza kwimakazwa ikoranabuhanga mu gihe kirambye.
Cogebanque Plc imaze imyaka 20 itanga serivisi za banki mu Rwanda, ifite serivisi zitangwa hifashishijwe ikoranabuhanga binyuze muri Internet Banking, Mobile Banking, Smartcash Card n’amakarita ya MasterCard (Debit, Credit na Prepaid) afasha abayakoresha kwishyura no kubikuza ahantu harenga miliyoni 36 ku Isi yose.
Uburyo bushya bwo kuzahura urwego rw’ubucukuzi bw’amabuye y’agaciro rwagizweho ingaruka na Coronavirus
Icyorezo cya Coronavirus, gifite ingaruka nyinshi mu nzego zitandukanye zibumbatiye ubukungu n’imibereho rusange y’abantu.
Urwego rw’ubucukuzi bw’amabuye y’agaciro, ni rumwe mu zagizweho ingaruka cyane n’iki cyorezo.
Icyorezo cya Coronavirus, gifite ingaruka nyinshi mu nzego zitandukanye zibumbatiye ubukungu n’imibereho rusange y’abantu.
Urwego rw’ubucukuzi bw’amabuye y’agaciro, ni rumwe mu zagizweho ingaruka cyane n’iki cyorezo.
Ibiciro by’amabuye y’agaciro anyuranye byaraguye cyane ku masoko yose bitewe n’ingamba zafashwe zirimo gufunga ibikorwa no guhagarika ingendo z’indege mu kwirinda ikwirakwira ry’icyorezo cya Coronavirus.
U Rwanda kimwe n’ibindi bihugu bicukura amabuye y’agaciro, izi ngaruka ntizarusize.
Faida Jean Marie Vianney, ufite ikigo cyitwa Blue Change Mining, gicukura Coltan na gasegereti, yavuze ko Coronavirus, yashegeshe ibikorwa byabo ikabasiga nta kazi bucuruzi bafite.
Ati “Hari hashize hafi amezi abiri nta gikorwa na kimwe cy’ubucukuzi bw’amabuye y’agaciro gikorwa kubera gufunga ibikorwa no kuguma mu rugo.
Ibi bivuze ko nta mabuye turimo kugurisha ndetse abakozi bategetswe gusubira mu rugo".
Ingendo z’abantu mu byerekezo byoherezwamo amabuye y’agaciro nk’u Burayi, Aziya na Amerika ntizikorwa, byategetse ko ingano y’atumizwa igabanuka, ibi bikaba byaratumye abayacukura benshi basigara nta cyo bakora.
Faida akomeza avuga ko mu minsi ishize basubiye mu bikorwa byabo ariko hari ibitarasubira ku murongo neza nk’ingendo, ibi bikagira ingaruka ku ngano y’amabuye akenewe.
Amabuye u Rwanda rucukura cyane ari yo; gasegereti, Wolfram, na Coltan, ari mu yashegeshwe cyane na Coronavirus, kuko ibiciro byayo basubiye hasi cyane.
Imibare yerekana ko nk’amafaranga aturuka mu mabuye y’agaciro ya tin, tantalum na tungsten yoherezwa ku isoko yagabanutse ku kigero cya 30.
9%, bitewe n’igabanuka ry’ibiciro ku isoko mpuzamahanga muri Mutarama na Gashyantare 2020, ugereranyije n’igihe nk’iki mu 2019.
Muri ariya mezi ibiciro bya Coltan byagabanutseho -4.
6%, Wolfram -15.
3% gasegereti ni -14.
5%, bitewe n’uko abayakenera bagabanutse kuko ibikorwa by’ubukungu bidahagaze neza.
Amabuye y’agaciro kandi yanahuye n’imbogamizi ikomeye y’intambara y’ubucuruzi hagati y’u Bushinwa na Leta zunze Ubumwe za Amerika.
Mu mezi atandatu ya mbere ya 2019, ibiciro by’amabuye u Rwanda rwohereza mu mahanga [gasegereti, coltan na Wolfram], byaragabanutse bigira n’ingaruka ku yandi nka Zahabu.
Umuyobozi ushinzwe ibikorwa muri Aldango, itunganya Zahabu, Aime Ngabo, yavuze ko ababagemurira amabuye bakererewe bityo n’umusaruro w’uruganda ugasubira inyuma.
Yerekana kandi ko bihenze kohereza mu mahanga amabuye ahari kuko nta ndege zigenda.
Ati “Ubu turimo gushaka indege yihariye ngo itugereze amabuye yacu ku bakiliya i Dubai, kuko RwandAir itagikorera muri icyo cyerekezo.
Ibiciro by’ubwikorezi biri hejuru".
Nubwo inganda n’ibindi bijyanye n’ubucukuzi bw’amabuye y’agaciro byasubukuye ibikorwa, bizafata igihe ngo uru rwego ruzahuke, kuko ibihugu byinshi biracyari muri gahunda ya guma mu rugo, aho ibikorwa by’ubukungu bitarimo gukorwa ku kigero nyacyo.
Gahunda yo kuzahura ubucukuzi
Ubukuzi bw’amabuye y’agaciro buri mu nzego z’ibanze guverinoma ishaka kuzahura muri gahunda yayo yo kuzahura ubukungu yo muri Gicurasi 2020 kugeza mu Ukuboza 2021.
Muri iyi gahunda, guverinoma irateganya guhuriza hamwe abacukuzi bo ku rwego ruto n’uruciriritse, bakajya mu matsinda y’ishoramari.
Inyandiko ya Minisiteri y’imari n’igenamigambi ku kuzahura ubukungu nyuma ya Coronavirus, yerekana ko ‘ibi bizahanga imirimo myinshi ikenewe mu bucukuzi mu bice by’icyaro ndetse binafashe abacukuzi kwishyira hamwe boroherwe no kubona igishoro’.
Habarurwa abacukuzi bato n’ababikora mu buryo gakondo babarirwa mu 100, bakaba bakoresha abakozi babariwa mu bihumbi 34 na 77.
Umuyobozi w’Ikigo cy’Igihugu gishinzwe Mine, Peteroli na Gaz (RMB), Francis Gatare, avuga ko ibibazo ibigo bicukura amabuye y’agaciro byahuye nabyo kubera Coronavirus babizi, ibi bikaba byaragize ingaruka ku musaruro ndetse n’ibyo binjiza, muri rusange bikaba byaragize ingaruka ku buzima bw’abakora muri uru rwego.
Ati “Turashaka gufasha ibigo bikora mu bucukuzi bw’amabuye y’agaciro na kariyeri gusubukura ibikorwa ku kigero cya 100% mu myaka ibiri iri imbere binyuze mu kwimakaza ubunyamwuga muri uru rwego ndetse no gushaka ishoramari rishya".
Gatare yashimye uburyo abari muri urwo rwego rw’ubucukuzi bari kwitwara mu gukomeza ibikorwa byabo bubahiriza amabwiriza yo kwirinda avuga ko nubwo nta ruhare rwo guhindura ibyabaye ku isoko mpuzamahanga hari uburyo bwo kubigabanyiriza ubukana.
Ati “Uburyo bwa mbere cyane ku mabuye y’agaciro tuzashyiramo imbaraga zo kuzamura umusaruro, aho igiciro cyagabanutse tukohereza byinshi ku isoko mpuzamahanga.
Ariko noneho no kongera agaciro ibyo twoherezaga biri ku cyiciro (grade) cyo hasi tukabyongerera agaciro, ibishobora gukoreshwa mu gihugu cyacu bigakoreshwa mu gihugu cyacu kugeza igihe ku isoko mpuzamahanga bizahinduka.
Izi ngamba zirasanga kuba mu 2018, harashyizweho itegeko rigamije guca akajagari mu bucukuzi n’ubucuruzi bw’amabuye y’agaciro ndetse no gushyira imbaraga mu gukusanya amakuru kuyanoza kugira ngo abashoramari bayashingireho bakora imishinga ibafitiye akamaro.
Amabuye y’agaciro aza ku mwanya wa kabiri mu kwinjiriza igihugu amadovize nyuma y’ikawa n’icyayi.
Mu mwaka wa 2019 amafaranga yinjizwa n’amabuye y’agaciro yagabanutseho 30% bisobanuye ko yari kuri miliyoni 92.
2 z’amadolari ugereranije na miliyoni 132.
1 z’amadolari zinjijwe n’uru rwego mu mwaka wa 2018.
Ingano y’amabuye acukurwa na yo yasubiye inyuma kuko yavuye kuri toni 7663 muri 2018 agera kuri toni 6555 bingana n’igabanuka rya 14.
5% mu mwaka wa 2019.
StarTimes yazanye poromosiyo ya ’Baho Neza na StarTimes’ izatangwamo ibihembo birimo na Moto
Mu rwego rwo kurwanya Coronavirus, StarTimes yahisemo gutanga ibihembo byafasha abaturarwanda kurwanya iki cyorezo, inashyira ibicuruzwa byayo kuri promosiyo yise ’Baho Neza na StarTimes’, yatangiye taliki ya 15/06/2020 ikazarangira taliki 31/07/2020.
Mu rwego rwo kurwanya Coronavirus, StarTimes yahisemo gutanga ibihembo byafasha abaturarwanda kurwanya iki cyorezo, inashyira ibicuruzwa byayo kuri promosiyo yise ’Baho Neza na StarTimes’, yatangiye taliki ya 15/06/2020 ikazarangira taliki 31/07/2020.
Abafatabuguzi ba StarTimes bazabona amahirwe yo gutsindira ibihembo byinshi bitandukanye buri ku cyumweru, birimo Televisiyo Digital za StarTimes, telefone za TECNO CAMON 12 Pro, za Firigo na Moto.
Ibi bihembo byose hamwe bifite agaciro ka miliyoni icumi z’amafaranga y’u Rwanda (10,000,000 FRW).
Bisaba iki ngo umuntu ajye muri iyi poromosiyo.
Kumuguzi Mushya:
Asabwa kugura decoderi ikoresha antenne y’udushami, ubungubu muri promosiyo iri kugura 7,000 Frw ukongeraho 8,000 Frw bya Classic Bouquet.
Uwifuza kugura umugozi na entenne yongeraho 7,000 Frw.
Cyangwa kugura decoderi ifite Dish (igisahani) yaguraga 30,000 Frw, ubu iri kugura 10,000 Frw ukongeraho 15,000 Frw bya Super Bouquet.
Cyangwa ugure televisiyo digital za StarTimes.
Ku muguzi usanzwe:
Asabwa kugura ifatabuguzi ry’ukwezi nkuko bisanzwe.
Abatsinze bazajya batangazwa buri ku cyumweru kuri BTN 19:30 20:00, kuva taliki ya 21/06/2020 - 02/08/2020.
Ni ukuvuga tariki 21/06/2020; 28/06/2020; 05/07/2020; 12/07/2020; 19/07/2020; 26/07/2020; 02/08/2020)
Ibiciro byifatabuguzi rya StarTimes.
EU yahaye u Rwanda inkunga ya miliyari 55 Frw yo guhangana n’ingaruka za Coronavirus
Guverinoma y’u Rwanda n’Umuryango w’Ubumwe bw’u Burayi kuri uyu wa Mbere basinye amasezerano y’inkunga ya miliyoni 52 z’amayero (miliyari 55.
5 Frw) yo gufasha u Rwanda guhangana n’ingaruka zatewe n’icyorezo cya coronavirus.
Guverinoma y’u Rwanda n’Umuryango w’Ubumwe bw’u Burayi kuri uyu wa Mbere basinye amasezerano y’inkunga ya miliyoni 52 z’amayero (miliyari 55.
5 Frw) yo gufasha u Rwanda guhangana n’ingaruka zatewe n’icyorezo cya coronavirus.
Minisiteri y’Imari n’igenamigambi yatangaje ko ayo mafaranga azifashishwa muri gahunda zigamije kwita ku mibereho myiza y’abaturage no guteza imbere urwego rw’ubuhinzi.
Ku ruhande rwa EU iyo nkunga yatanzwe na Ambasaderi w’uwo muryango mu Rwanda, Nicola Bellomo naho ku ruhande rw’u Rwanda yakirwa na Minisitiri w’Imari n’Igenamigambi, Dr Uzziel Ndagijimana.
Aya mafaranga u Rwanda rwahawe agize inkunga ya miliyoni 460 z’amayero Komisiyo ya EU yemereye u Rwanda muri Nzeri 2014.
Iyo nkunga izafasha Guverinoma y’u Rwanda muri gahunda yayo yo guteza imbere imibereho myiza y’abaturage n’ubuhinzi muri gahunda yayo yo kuzahura ubukungu bwashegeshwe n’ingamba zo kwirinda coronavirus.
Inkunga izashyirwa mu bikorwa bitandukanye byibanda ku bufasha bw’amafaranga n’ibiribwa bigenewe abaturage no guteza imbere ubuhinzi hagamijwe kwihaza mu biribwa.
Minisitiri w’Imari n’Igenamigambi, Dr Uzziel Ndagijimana yagize ati “Ingaruka za Coronavirus ku bukungu n’imibereho myiza byatumye dufata ingamba zisumbuye zigamije kwihaza mu birindwa, kugabanya ubukene no guteza imbere ubukungu budaheza.
Ubufatanye mu iterambere n’inkunga y’ingoboka EU yageneye u Rwanda mu guhashya coronavirus, igaragaza icyizere n’umubano mwiza uri hagati ya EU na Guverinoma y’u Rwanda.
Ambasaderi wa EU mu Rwanda, Nicola Bellomo yagize ati “Inkunga yacu ni imwe mu nkunga yagutse yiswe #TeamEurope.
Ni uburyo bwo kwerekana ubufatanye.
Bikubiye kandi mu ntego za EU mu gufasha ibihugu by’inshuti mu guhangana n’icyorezo cya coronavirus.
Inkunga u Rwanda rwahawe izatangwa mu byiciro bibiri.
Icya mbere kizatangwamo miliyoni 36 z’amayero, ikindi gitangwemo miliyoni 15.
5 z’amayero mu gihe cy’imyaka ibiri y’ingengo y’imari, 2019/2020 na 2020/2021.
Uretse miliyoni 52 z’amayero zahawe Guverinoma y’u Rwanda, EU yatanze indi nkunga ya miliyoni 1.
8 z’amayero agenewe imiryango itegamiye kuri Leta ikorana bya hafi n’inzego z’ibanze mu guhangana n’ingaruka za coronavirus ku mibereho myiza y’abaturage.
Ambasaderi w’Umuryango w’Ubumwe bw’u Burayi mu Rwanda, Nicola Bellomo, aherutse gushima uko u Rwanda rurimo guhangana n’icyorezo cya Coronavirus, yizeza ko uyu muryango uzakomeza gufatanya na rwo muri uru rugamba no mu zindi gahunda z’iterambere.
Yakomeje ashimira ingamba u Rwanda rwafashe mu gukumira no guhangana n’icyorezo cya Coronavirus, zirimo gahunda ya guma mu rugo, gukaraba intoki, guhana intera n’izindi nyinshi.
Ambasaderi Bellomo yavuze ko bishimira ubufatanye burambye hagati ya EU n’u Rwanda, bushingiye nanone ku bufatanye hagati y’imigabane ya Afurika n’u Burayi.
Yavuze kandi ko muri ibi bihe bya Coronavirus barimo gukorana n’u Rwanda mu kurebera hamwe uko inkunga yakwifashishwa guhangana n’iki cyorezo.
Mu mwaka wa 2020/21, u Rwanda ruteganya kuzakoresha ingengo y’imari ingana miliyari 3245.
7 Frw ivuye kuri 3017.
1 Frw yakoreshejwe mu mwaka w’ingengo y’imari ushize.
Minecofin iherutse gutangariza abagize Inteko Ishinga Amategeko ko ingengo y’imari ya 2020/21, izibanda mu guhangana n’ingaruka icyorezo cya Coronavirus, cyagize mu bukungu n’imibereho myiza y’abaturage, ikazakoreshwa mu gushyira mu bikorwa gahunda y’igihugu yo kuzahura ubukungu izakoreshwamo agera muri miliyari 882 Frw mu myaka ibiri y’ingengo y’imari, ni ukuvuga uyu wa 2019/20 n’utaha wa 2020/21 uzatangira muri Nyakanga.
Mu nyandiko y’igenamigambi ryo kuzahura ubukungu bwashegeshwe n’ingaruka za Coronavirus, gahunda y’imibereho myiza y’abaturage izatwara 133 616 548 506 Frw.
Kwita ku batishoboye, gushyigikira ibikorwa by’ubuvuzi, ubuhinzi, gutera inkunga ibigo bya leta, imishinga y’ibikorwa remezo, inkunga ya leta mu kigega cyo kuzahura ubukungu n’izindi ngamba, bizitabwaho mu kuzahura ubukungu.
Prime Life Insurance yatangije “Ikimina cyacu", ubwishingizi buzorohereza Abanyarwanda kwizigamira
Sosiyete y’Ubwishingizi ya Prime Life Insurance yatangije ku mugaragaro ubwishingizi bwitwa Ikimina cyacu bwitezweho gusobanurira neza Abanyarwanda akamaro ko kwizigamira no kuborohereza kubigeraho.
Sosiyete y’Ubwishingizi ya Prime Life Insurance yatangije ku mugaragaro ubwishingizi bwitwa Ikimina cyacu bwitezweho gusobanurira neza Abanyarwanda akamaro ko kwizigamira no kuborohereza kubigeraho.
Ikimina cyacu ni gahunda Prime Life Insurance yatekerejeho igendeye ku buryo bwa gakondo bw’Abanyarwanda bwo kwizigamira busanzwe buzwi nk’ibimina, ariko yo ibushyira mu buryo bw’ikoranabuhanga kandi burushaho gutanga umutekano ku mafaranga y’ababugannye.
Umuyobozi Mukuru wa Prime Life Insurance, Habarurema Innocent, yavuze ko ’Ikimina cyacu’ cyatangijwe nyuma yo kubona hakiri imbogamizi mu buryo bwo kwiteganyiriza butekanye, bworohereza abaturage kandi bukanabungukira.
Yashimangiye ko basanze bakwiye gushyiraho ubu buryo kugira ngo barusheho kugira uruhare mu iterambere ry’Abanyarwanda.
Yakomeje ati “Igituma bagomba kugana Prime Life Insurance mu buryo bw’umwihariko, ni uko noneho bafite umutekano wizewe w’amafaranga yabo kandi bakayabonaho n’inyungu.
Ikindi akaba ashobora kuyategurira umushinga runaka w’igihe kigufi cyangwa kirekire.
Kumenya amafaranga ufitemo n’inyungu zayo ubirebera muri telefoni yawe.
Ku wifuza kwinjira muri ubu buryo bwo kwiteganyiriza abikora yifashishije telefoni igendanwa aho yandika *177#, agahitamo ahanditse “Ubuzima no Kwizigamira" ubundi agakurikiza amabwiriza.
Ku watangiye gukoresha ubu buryo buri mwaka yungukirwa 3% by’amafaranga by’ubwiteganyirize bwe, kandi mu gihe yamaze gutanga ubwiteganyirize bw’amezi atatu akaba yabikuzaho agera kuri 50%, amezi atandatu 70% naho nyuma y’umwaka akabikuza 100%.
Habarurema yagiriye inama Abanyarwanda ko kwizigama bitakabaye bikorwa n’usaguye, ahubwo ni ukureba kure.
Umwe mu bamaze ukwezi batangiye gukoresha Ikimina Cyacu, Habanabariho Théoneste avuga ko kuri we amaze kubibonamo inyungu nyinshi.
Yagize ati “Iki kimina iyo ukigiyemo uba wizigamye kandi ufite n’ubwishingizi icya rimwe, kuko tuzi ahahise ariko uko ejo bizagenda ntabyo tuzi, niyo mpamvu nyamukuru kuri njyewe nahisemo iki kimina.
Abanyarwanda bibukijwe kugira umuco wo kwiteganyiriza no kwigira ku bihe igihugu kimazemo iminsi kubera icyorezo cya COVID-19.
Umuyobozi w’Inama y’Ubutegetsi ya Prime Life Insurance, Ceaser Nkusi Nkwesi, yavuze ko “Kwizigamira ntabwo bisaba amafaranga menshi, bisaba gusa gufata icyemezo ukabifata nk’igikorwa cy’ingirakamaro mu buzima bwawe kigufasha mu bihe biri imbere, cyane cyane ibitunguranye bisaba amafaranga.
Uwayobotse ikimina cyacu mu gihe yitabye Imana, Prime Life Insurance iha umuryango we umusanzu yari amaze kugezamo n’inyungu zawo hakaniyongeraho n’impozamarira ingana na 5% y’ubwizigame bwose.
Uretse ubu bwiteganyirize bw’Ikimina Cyacu, Prime Life Insurance Ltd ifite ubundi buryo bwo kwiteganyiriza burimo guteganyiriza amashuri y’abana mu byiciro byose, Ubwishingizi bw’umuryango, guteganyiriza iza bukuru, ubwishingizi bw’abakozi mu ngeri zose, ubwishingizi bwo gutabara ndetse n’ubwishingizi ku nguzanyo.
Amafoto: Muhizi Serge
Umubare w’abatunze miliyoni 1$ wikubye gatatu mu myaka 20 ishize
Reporo y’Ikigo cyitwa Boston Consulting Group (BCG), ku butunzi bw’abatuye Isi, yerekanye ko umubare w’abatunze miliyoni imwe y’amadolari kuzamura wiyongereye, aho wikubye gatatu mu myaka 20 ishize.
Reporo y’Ikigo cyitwa Boston Consulting Group (BCG), ku butunzi bw’abatuye Isi, yerekanye ko umubare w’abatunze miliyoni imwe y’amadolari kuzamura wiyongereye, aho wikubye gatatu mu myaka 20 ishize.
Iyi raporo yasohotse kuri uyu wa Kane, yerekanye ko mu mpera za 2019, abarenga miliyoni 24 ku Isi yose, buri umwe afite ubutunzi bubarirwa nibura muri miliyoni imwe y’amadolari cyangwa kurenzaho ugereranyije na miliyoni 8.
9 bari bayitunze mu 1999, bivuze ko bikubye hafi gatatu.
Mu myaka 20 ishize kandi, ubutunzi bw’abantu ku giti cyabo ku Isi yose bwikubye hafi gatatu buva kuri miliyari ibihumbi $80 mu 1999 bugera kuri miliyari ibihumbi $226, mu mpera za 2019.
Uteranyije ubutunzi bw’abatunze miliyoni y’amadolari ku Isi yose, bungana na 50%, by’ubutunzi bw’Isi yose mu 2019.
Abenshi mu batunze nibura miliyoni 1$, ni abo muri Leta Zunze Ubumwe za Amerika.
Mu 2019, mu Bushinwa, abatunze nibura miliyoni 1$, bikubye inshuro 29, ugereranyije na 1999.
Ibiciro ku isoko byiyongereyeho 10,1% muri Mata 2019
Ikigo cy’igihugu gishinzwe ibarurishamibare mu Rwanda (NISR), cyatangaje ko muri Mata 2020, ibiciro bikomatanyirijwe hamwe mu mijyi no mu byaro, byiyongereyeho 10,1%, ugereranyije na Mata 2019.
Ikigo cy’igihugu gishinzwe ibarurishamibare mu Rwanda (NISR), cyatangaje ko muri Mata 2020, ibiciro bikomatanyirijwe hamwe mu mijyi no mu byaro, byiyongereyeho 10,1%, ugereranyije na Mata 2019.
Ihinduka ry’ibiciro mu Rwanda muri Werurwe 2020, ryari ku kigereranyo kingana na 13,1%, ugereranyije n’ukwezi nk’uku kwa 2019.
Itangazo ryashyizwe ahagaragara na NISR, kuwa 10 Gicurasi 2020, rigaragaza ko bimwe mu byatumye ibiciro byiyongeraho 10,1% mu kwezi kwa Mata 2020 ‘ni ibiciro by’ibiribwa n’ibinyobwa bidasembuye byazamutseho 18,7% n’ibiciro by’ibinyobwa bisembuye n’itabi byazamutseho 21,3%’.
Ku rundi ruhande ariko, iyo ugereranyije ukwezi kwa kane (Mata 2020) n’ukwezi kwa gatatu (Werurwe 2020) ibiciro byagabanutseho 1,8%, ukomatanyije mu mijyi no mu byaro.
NISR iti “Iri gabanuka ahanini ryatewe n’ibiciro by’ibiribwa n’ibinyobwa bidasembuye byagabanutseho 3% n’ibiciro by’amazu, amazi, amashanyarazi, gazi n’ibindi bicanwa byagabanutseho 3,3%".
Uko ibiciro byazamutse mu mijyi no mu byaro
NISR yatangaje ko ibiciro mu mijyi byiyongereyeho 8% mu kwezi gushize kwa Mata 2020 ugereranyije na Mata 2019.
Ihinduka ry’ibiciro mu kwezi kwa gatatu (Werurwe 2020) ryari ku kigereranyo kingana na 8,5%.
Ikomeza igira iti “Bimwe mu byatumye ibiciro byiyongeraho 8% mu kwezi kwa Mata, ni ibiciro by’ibiribwa n’ibinyobwa bidasembuye byazamutseho 15,8%, ibiciro by’ibinyobwa bisembuye n’itabi byazamutseho 17,4% n’ibiciro by’amazu, amazi, amashanyarazi, gazi n’ibindi bicanwa byazamutseho 6,5%".
Iyo ugereranyije Mata 2020 na Mata 2019, usanga ibiciro by’ibintu bitarimo ibiribwa n’ibikomoka ku ngufu byarazamutseho 4,6%.
Wagereranya ukwezi kwa kane (Mata 2020) n’ukwezi kwa gatatu (Werurwe 2020), ibiciro byagabanutseho 0,2%.
Iri gabanuka ahanini ryatewe n’ibiciro by’ibiribwa n’ibinyobwa bidasembuye byagabanutseho 2,1%.
NISR ivuga ko muri Mata 2020, ibiciro mu byaro byiyongereyeho 11,7% ugereranyije na Mata 2019.
Ihinduka ry’ibiciro mu byaro mu kwezi kwa gatatu (Werurwe 2020) ryari ku kigereranyo kingana na 16,5%.
NISR yagize iti “Bimwe mu byatumye ibiciro byiyongeraho 11,7% mu kwezi kwa Mata ni ibiciro by’ibiribwa n’ibinyobwa bidasembuye byazamutseho 20% n’ibiciro by’ibinyobwa bisembuye n’itabi byazamutseho 23,2%".
Ugereranyije ukwezi kwa kane (Mata 2020) n’ukwezi kwa gatatu (Werurwe 2020), ibiciro byagabanutseho 3%.
Iri gabanuka ahanini ryatewe n’ibiciro by’ibiribwa n’ibinyobwa bidasembuye byagabanutseho 3,4% n’ibiciro by’amazu, amazi, amashanyarazi, gazi n’ibindi bicanwa byagabanutseho 8%.
Banki zavuguruye inguzanyo za miliyari 255 Frw mu korohereza abakiliya mu bihe bya Coronavirus
Banki Nkuru y’u Rwanda yatangaje ko amabanki amaze kuvugurura inguzanyo 7952 zifite agaciro ka miliyari 255 Frw, mu korohereza abakiliya bayo kwishyura, nyuma y’ingaruka ingamba zafashwe mu gukumira Coronavirus zagize ku bukungu bwabo.
Banki Nkuru y’u Rwanda yatangaje ko amabanki amaze kuvugurura inguzanyo 7952 zifite agaciro ka miliyari 255 Frw, mu korohereza abakiliya bayo kwishyura, nyuma y’ingaruka ingamba zafashwe mu gukumira Coronavirus zagize ku bukungu bwabo.
Ku wa 18 Werurwe nibwo Banki Nkuru y’u Rwanda yatangaje ingamba zirimo kwemerera amabanki gusubiramo amasezerano y’inguzanyo yagiranye n’abakiliya, kugira ngo azorohereze abayabereyemo imyenda mu gihe cyo kwishyura.
Nka Banki ya Kigali kimwe n’izindi z’ubucuruzi zashyizeho igihe gishobora kugera ku mezi atatu umuntu ashobora guhabwa atishyura inguzanyo yahawe cyangwa inyungu zayo, igihe bigaragara ko ibikorwa bye byagizweho ingaruka n’ibi bihe bikomeye.
Imyanzuro y’Akanama ka Komite ishinzwe politiki y’ifaranga yateranye kuri uyu wa 29 Mata 2020, igaragaza ko kugeza ku wa 10 Mata, amabanki yavuguruye inguzanyo 7952 mu 8667 z’abari basabye koroherezwa, zifite agaciro ka miliyari 255 Frw.
BNR kandi yari yagabanyije igipimo cy’amafaranga y’ubwizigame banki zitajya munsi kiba 4% kivuye kuri 5% kugira ngo nazo zifashe izindi nzego z’ubucuruzi zazahungabanywa na COVID-19.
Mu zindi mpinduka Banki Nkuru y’Igihugu yakoze, harimo ko yagabanyije inyungu ku nguzanyo ihabwa amabanki ivanwa kuri 5% ishyirwa kuri 4.
5%, hagamijwe kuzifasha kugira ngo zikomeze gutanga amafaranga mu baturage bayakeneye muri ibi bihe, no mu bukungu bw’igihugu muri rusange.
Ikigega cya Miliyari 100 Frw, imwe mu ngamba zigiye kwifashishwa mu kuzahura ubukungu bw’u Rwanda
Guverinoma y’u Rwanda igeze kure gahunda igamije kuzahura ubukungu nyuma y’uko inzego hafi ya zose mu gihugu zigizweho ingaruka n’icyorezo cya Coronavirus, kubera ibikorwa byafunzwe mu kwirinda ko gikwirakwira.
Guverinoma y’u Rwanda igeze kure gahunda igamije kuzahura ubukungu nyuma y’uko inzego hafi ya zose mu gihugu zigizweho ingaruka n’icyorezo cya Coronavirus, kubera ibikorwa byafunzwe mu kwirinda ko gikwirakwira.
Ubukungu byitezwe ko bushobora kuzamuka ku kigero cya 2% aho kuba 8%  	Ikigega cya miliyari 100 Frw kizatangira mu cyumweru kimwe kiri imbere  	Ibigo bito n’ibiciriritse bigiye gufashwa kubona ingwate
Ku Isi yose ubukungu bukomeje kuzahara ari nayo mpamvu za leta zafashe ingamba zitandukanye zo kwivana mu bibazo.
Nka Leta Zunze Ubumwe za Amerika ziherutse gutangaza ko muri iki gihembwe hagati ya Mata na Kamena izaguza miliyari $2,999, kubera ihungabana ry’ibikorwa n’ingengo n’ingengo y’imari.
Banki y’Isi iherutse gukora ikigereranyo yerekana ko ubukungu bwa Afurika buzasubira inyuma mu buryo bukomeye ku nshuro ya mbere mu myaka 25 biturutse kuri Coronavirus.
Imibare ya Banki y’Isi yo kuwa 9 Mata igaragaza ko ubukungu bwo muri Afurika yo munsi y’Ubutayu bwa Sahara, bwagizweho ingaruka na Coronavirus ndetse ko buzamanuka ku kigero cya -2.
1% buvuye kuri 2.
4% bwariho mu 2019.
Ikigega Mpuzamahanga cy’Imari ku Isi, IMF, nacyo giherutse gutanga ikigereranyo ko umusaruro mbumbe w’Isi muri uyu mwaka uzamanuka ku mpuzandengo ya -3% naho uw’ubukungu bw’ibihugu byateye imbere kurusha ibindi bumanuke ku kigero cya -6%.
Minisitiri w’Imari n’Igenamigambi, Dr Ndagijimana Uzziel, ati “Ni ibintu bikomeye bidaheruka mu mateka y’Isi.
Muri Afurika yo munsi y’Ubutayu bwa Sahara, hateganyijwe ko ubukungu buzamanuka -1.
6% […] natwe rero birumvikana ko ubukungu bwacu butazagenda uko busanzwe buteganyijwe.
Dr Ndagijimana yavuze ko icyorezo cya Coronavirus cyagize ingaruka ku ngeri zose atanga urugero nko ku bukerarugendo aho amahoteli n’indege byahagaze mu kwirinda ko iki cyorezo cyakomeza gukwirakwira.
Raporo y’Ishami ry’Ubukerarugendo mu Rugaga rw’Abikorera, PSF, iherutse kugaragaza ko muri Werurwe bwagize igihombo cya Miliyari 34.
9 Frw, bitewe n’inama zasubitswe n’ibindi bikorwa by’ubukerarugendo byahagaritswe.
Ibi bihombo byaje bisanga urwego rw’ubukerarugendo mu Rwanda rufite inguzanyo za miliyari 87.
7 Frw, aho urwego rw’amahoteli arirwo rwihariye inguzanyo nini kuko rufite izingana na miliyari 83.
Minisitiri Dr Ndagijimana yavuze ko ubu igipimo cy’ubukungu bw’u Rwanda kigaragaza ko butazazamuka ku kigero cya 8% nk’uko byari byitezwe, aho ubu imibare yagiye ivugururwa ikava kuri 5.
1%, nyuma biramanuka bigera kuri 3.
5% “ubu turi hafi kuri 2% nubwo bitari byarangira neza".
Yavuze ko ibi bipimo bidashingira ku buryo ubukungu bw’igihugu bumeze ahubwo harebwa no ku ruhando mpuzamahanga.
Ati “Uko ibintu bihinduka ku Isi, niko imibare igenda isubira inyuma".
Hagiye gutangizwa ikigega cya miliyari 100 Frw cyo mu kuzahura ubukungu
Mu ngamba zigamije kuzahura ubukungu, u Rwanda rwashyize ingufu mu buhinzi, hategurwa ibihembwe by’ihinga biri imbere ku buryo abahinzi bahabwa amafumbire n’imbuto kugira ngo hazaboneke umusaruro mwiza bityo igihugu gikomeze kwihaza mu biribwa kinasagurira amasoko.
Ikindi ni ukwihutisha imishinga yari yaratangiye itanga akazi, cyane iy’ibikorwa remezo, nk’inyubako n’ibindi.
Ati “Hari imishinga y’imihanda, iy’amazi, iy’amashanyarazi, kugira ngo amafaranga agere ku bantu".
Hari kandi gukomeza gushyira ingufu muri gahunda zo gufasha abatishoboye yaba mu kubaha imirimo, kubaha inkunga ku badashobora gukora n’inguzanyo iciriritse ishobora kwifashishwa mu gukora imirimo ibyara inyungu.
Indi gahunda yihariye igamije gufasha abashoramari n’abikorera mu byiciro bitandukanye bagizweho ingaruka n’iki cyorezo, aho leta yashyizeho gahunda yo gutangiza ikigega kibafasha kubona amafaranga yo gukoresha.
Ati “Ni ikigega cyafasha amabanki gutanga inguzanyo iciriritse yafasha ibyo byiciro byose kugira ngo bigaruke mu kazi byongere bikore, bibyare umusaruro uzagire ingaruka mu kuzamuka k’ubukungu muri rusange.
Yakomeje atangaza ko “Icyo kigega cyaranogejwe, harimo inkunga yihariye ku mahoteli kuko bigaragara ko ubukerarugendo bizamara igihe kugira ngo bwongere buzanzamuke kuko ntibiterwa n’uko ibihe byifashe mu Rwanda ahubwo uko byifashe ku Isi hose.
Dr Ndagijimana yavuze muri icyo kigega hashyizwemo ingamba zihariye zifasha amahoteli kuvugurura amasezerano y’inguzanyo afite mu mabanki akaba igihe kirekire n’inyungu zikagabanuka, ndetse ku buryo mu gihe yatangiye gufungura, abona amafaranga aciriritse kugira ngo imirimo yongere ikore.
Yavuze ko icyo kigega “kizafasha ubucuruzi ubwo aribwo bwose bwagizweho ingaruka, hari ibipimo bizagenderwaho kugira ngo ababirimo babone amafaranga aciriritse ku gihe cyiza noneho bongere bakore bihutishe imirimo".
Ibigo bito n’ibiciriritse nabyo biri mu bizahabwa inguzanyo n’ingwate kuko ingwate zikunze kuba ikibazo kuri bene ibyo byiciro.
Ni ikigega biteganyijwe ko gishobora kujyamo nka Miliyari 100 Frw avuye muri leta, ariko hagakomeza gushakwa n’abandi bashyiramo amafaranga kugira ngo cyaguke.
Ati “Turateganya ko mu gihe cy’icyumweru kimwe cyaba gitangiye".
Mu kugabanya icyuho kiri hagati y’ibyoherezwa mu mahanga n’ibitumizwayo, u Rwanda rurateganya gukomeza guteza imbere ibikorerwa mu Rwanda, abanyarwanda bagakangukira kubigura kugira ngo bisimbure ibyo hanze.
Leta ntiteganya kugabanya imirimo
Kuva icyorezo cya COVID-19 cyatangira, ibigo byinshi cyane iby’abikorera, byafashe ingamba zitandukanye zigamije gutuma bidafunga imiryango kubera igabanuka ry’amafaranga byinjizaga.
Ibyinshi byahagaritse abakozi, ibindi byumvikana nabo bagabanyirizwa imishahara.
Dr Ndagijimana avuga ko abikorera bagerageje guhangana n’iki cyorezo, ku buryo n’abagabanya imirimo n’imishahara, bagerageje kwita ku nyungu z’abakozi.
Ba nyakabyizi nibo Dr Ndagijimana asanga barahuye n’ikibazo gikomeye, ariko ko bishingiye ku ngamba leta yafashe mu kuzahura ubukungu, hari icyizere ko ibibazo bizakemuka vuba.
Yavuze ko nta gahunda ihari yo kuba leta yagabanya imirimo ati “turacyafite ubushobozi bwo guhemba abakozi".
Ku barimu, Minisitiri w’Imari n’Igenamigambi, yavuze ko aba leta bazakomeza guhembwa nk’abandi bakozi ariko ko ku bo mu mashuri yigenga bazafashwa binyuze mu buryo bwo koroshya inguzanyo n’ubundi bwashyizweho.
Uruganda rwa Kinazi rwasabye abantu kwita ku buziranenge igihe bagiye kugura ifu y’ubugari
Uruganda rutunganya ifu ikomoka ku myumbati rwa Kinazi (Kinazi Cassava Plant), rwatangaje ko rukora ibishoboka byose ngo ifu yarwo igere ku isoko ifite ubuziranenge, ariko rusaba abantu kujya bashishoza mu gihe bagiye guhaha kuko hari abashobora kunyura ku ruhande bakabagurisha itujuje ubuziranenge ku buryo yabagwa nabi.
Uruganda rutunganya ifu ikomoka ku myumbati rwa Kinazi (Kinazi Cassava Plant), rwatangaje ko rukora ibishoboka byose ngo ifu yarwo igere ku isoko ifite ubuziranenge, ariko rusaba abantu kujya bashishoza mu gihe bagiye guhaha kuko hari abashobora kunyura ku ruhande bakabagurisha itujuje ubuziranenge ku buryo yabagwa nabi.
Tariki 7 Kamena buri mwaka, Isi yizihiza umunsi mpuzamahanga wahariwe ubuziranenge bw’ibiribwa, buri wese asabwa kugira uruhare mu guharanira ubwo buziranenge.
Ishami ry’Umuryango w’Abibumbye ryita ku Buzima ku Isi, OMS, ritangaza ko ibiribwa bitujuje ubuziranenge bihitana abantu bagera ku bihumbi 420 buri mwaka.
OMS igaragaza ko abana bari munsi y’imyaka itanu aribo bibasirwa cyane n’ibi biribwa, kuko abapfa bagera ku bihumbi 125 buri mwaka.
Kugeza ubu imyaka umunani irashize uruganda rwa Kinazi rufite icyicaro mu Ntara y’Amajyepfo mu Karere ka Ruhango rugeza ifu ku banyarwanda n’abanyamahanga.
Uru ruganda rusaba abantu gukomeza gukoresha ifu yarwo ariko banirinda izindi fu bashobora kugura kandi zitujuje ubuziranenge ku buryo byanabaviramo gupfa.
Umuyobozi w’Uruganda, Mbabazi Christian, mu kiganiro yahaye IGIHE, yavuze ko kugeza ubu uru ruganda ruhagaze neza kuko rwakira umusaruro w’abaturage kuva mu bice bitandukanye by’Amajyepfo mu Turere dutanu, ariko ubu bageze no mu Burasirazuba mu Karere ka Bugesera, aho batangiye gukorana n’abaturage baho bakabagezaho umusaruro.
Ati “Uruganda rufite ubushobozi bwo kwakira toni 120 z’umusaruro w’abaturage ku munsi murumva ko ari mwinshi, ibi byanatumye tuva mu Majyepfo tujya no mu Burasirazuba ariko dukomeje gukangurira n’ibindi bice by’igihugu guhinga imyumbati bakagemurira uruganda, kuko usanga uruganda rugikora ku kigero cya 35% gusa.
Ubuziranenge buhagaze gute?
Mbabazi yavuze ko ku bijyanye n’ubuziranenge hari byinshi leta yakoze harimo gushyiraho ibigo bishinzwe ubwo buziranenge ku rwego rw’igihugu, ibi bikaba aribyo bigenzura ibyo bakora, bikaba ari nabyo bibaha ibyangombwa.
Ati “Ibyo bigo byose bikorana na Minisiteri y’Ubucuruzi n’Inganda ku buryo bashobora no kuba baguhana mu gihe basanze ukora ibitujuje ubuziranenge cyangwa bakaba banagufungira.
“Nk’ubu mu gice cyacu cy’abakora ifu hari abandi usanga nabo bakora iy’imyumbati, twe nka Kinazi turi banini ariko hari abandi bato kandi badafite ibyo byangombwa.
Abo iyo bakoze nta byangombwa cyangwa nta buziranenge nibwo usanga bakoze ibyo bashatse n’igiciro bakaba bakigira gito, ariko bikarenga aho kuko abantu barya ibintu bihumanye.
Tujya tuganira na leta bakatubwira ko babikurikirana kandi nkeka ko uko ibintu biza bizagenda bikosoka.
Hari ibyago ku muntu warya ibitujuje ubuziranenge
Mbabazi yavuze ko abantu bakwiye kujya bagenzura ifu bagiye kugura, bakareba niba yujuje ibisabwa ndetse ifite n’ibirango bitangwa n’Ikigo gishinzwe Ubuziranenge.
Ati “Twebwe nk’uruganda ibyo dukwiye gukora turabikora no ku rwego rw’igihugu ni uko, hano mu ruganda dufite itsinda ku buryo nta kintu cyasohoka kitabanje kugenzurwa ko cyujuje ubuziranenge, icyo dusaba abantu ni ukurya ifu yacu ariko bakwiye kumenya ko ushobora kurya ibihumanye bikaba byakugiraho ingaruka.
Uru ruganda ruvuga ko nubwo rutarabona abantu barwiyitirira ariko hari bamwe bumva ko bashobora kuba bafata ifu ya Kinazi, bakayipfunyika mu bindi bipfunyiko byabo, bakaba bayigurisha ku mafaranga menshi mu mahanga kuko isanzwe ari nziza.
Umuyobozi ushinzwe ubuziranenge muri uru ruganda, Ngabonzima Viateur, yavuze ko mu ruganda bagenzura isuku y’abantu, imashini n’ibindi byose.
Ati “Ifu y’uruganda rwa Kinazi yahawe ikirango cy’ubuziranenge gitangwa n’Ikigo gitsura ubuziranenge, RSB, twanarenze imbibi ku buryo ifu yacu yemewe n’ikigo cy’Abanyamerika kigenzura ubuziranenge bw’ibiribwa, ubu ishobora gucuzwa ku isoko rya Amerika.
Umuyobozi ushinzwe umusaruro winjira muri uru ruganda, Rutagungira Eve Nicolas, we yavuze ko uruganda rukorana neza n’abaruzanira imyumbati, kuva rwatangira mu 2012.
Kugeza ubu uruganda rwa Kinazi rufite isoko mu Rwanda no ku mugabane w’u Burayi, ibijya hanze bikaba biri ku kigero kirenze 40%, aho ruteganya no kwagura rukajya muri Amerika kuko naho hari isoko rinini.
Uru ruganda rutangaza ko ifu yarwo idakorwamo ubugari gusa, ahubwo ishobora kuvangwa n’andi mafu igakorwamo keke, Capati, Pizza n’ibindi.
COVID-19: Amabwiriza yagenaga amafaranga ntarengwa SACCO zemerewe kubikuriza abanyamuryango yakuweho
Banki Nkuru y’u Rwanda, BNR, yakuyeho amabwiriza yari yashyizeho agena amafaranga ntarengwa amakoperative yo kubitsa no kugurizanya (SACCOs) yemerewe kubikuriza abanyamuryango bayo.
Banki Nkuru y’u Rwanda, BNR, yakuyeho amabwiriza yari yashyizeho agena amafaranga ntarengwa amakoperative yo kubitsa no kugurizanya (SACCOs) yemerewe kubikuriza abanyamuryango bayo.
Izo ngamba zari zashyizweho ku wa 24 Werurwe 2020 nyuma y’iminsi ibiri ibikorwa byinshi bihagaritswe, abaturage bagasabwa kuguma mu ngo hirindwa ikwirakwira ry’icyorezo cya Coronavirus.
Izo ngamba zavugaga ko nta SACCO yemerewe kurenza amafaranga ibihumbi 150, abikuzwa n’umunyamuryango umwe usanzwe, mu cyumweru.
SACCO kandi ntabwo yari yemerewe kubikuriza arenze ibihumbi 500 Frw mu cyumweru ku mucuruzi w’ibiribwa cyangwa ucuruza ibikoresho by’ibanze mu gihe aho SACCO ikorana n’amatsinda, buri tsinda ryari ryemerewe kubikuza amafaranga yo kugabana ku buryo buri munyamuryango w’itsinda atarenza ibihumbi 50 mu cyumweru.
Nyuma y’uko inama y’abaminisitiri yateranye kuwa 30 Mata 2020 yemereye bimwe mu bikorwa gukomeza, BNR yakuyeho ayo mabwiriza.
Itangazo ryashyizweho umukono na Guverineri wa BNR, John Rwangombwa rigira riti “Ibipimo ntarengwa byihariye byo kubikuza byari byashyizweho n’itangazo ryo kuwa 24 Werurwe 2020 bikuweho kugira ngo abanyamuryango b’ayo makoperative babashe gukora imirimo yabo nta nzitizi.
BNR yasabye SACCO gukomeza gukurikiza amategeko n’amabwiriza asanzwe agenga urwego rw’imari iciriritse.
Uko ikoranabuhanga ryunguye bamwe rigahombya abandi kubera Coronavirus
Icyorezo cya Coronavirus kimaze kwandurwa n’abarenga miliyoni enye kigahitana abasaga ibihumbi 287, ku Isi yose, kiravumirwa ku gahera n’abakora ibikorwa by’ubucuruzi, nubwo bamwe mu bafite ibigo by’ikoranabuhanga bakomeje kubyinira ku rukoma.
Icyorezo cya Coronavirus kimaze kwandurwa n’abarenga miliyoni enye kigahitana abasaga ibihumbi 287, ku Isi yose, kiravumirwa ku gahera n’abakora ibikorwa by’ubucuruzi, nubwo bamwe mu bafite ibigo by’ikoranabuhanga bakomeje kubyinira ku rukoma.
Bitewe n’ingamba zitandukanye zo kwirinda ikwirakwira rya Coronavirus, ibihugu bitandukanye byafashe cyane cyane gahunda ya ‘guma mu rugo’, abaturage benshi barifashisha ikoranabuhanga mu gusaba serivisi, kugura no gutuma ibicuruzwa ndetse no kuganira no gukora inama.
Bitewe no gukorera mu rugo, ibigo bitanga serivisi z’ikoranabuhanga rifasha abantu kuganira no kuba bakora inama ari benshi byarungutse.
Urugero ni nka Zoom ikomeje gufasha abantu benshi gukora inama.
Nubwo hari ibibazo by’umutekano byakomeje kuvugwa kuri Zoom, ntibyabujije abayikoresha ndetse n’igiciro cyayo kwiyongera, aho cyikubye inshuro zirenga ebyiri kuva mu Ukuboza.
Umubare w’abakoresha Zoom wavuye kuri miliyoni 10 ku munsi ugera kuri miliyoni 200.
Ikoreshwa mu nzego zose kuva ku bakora inama z’abaminisitiri kugeza ku bashumba bifuza kuvugana uko umukamo uhagaze n’ibindi.
Hari kandi abakoresha ubundi buryo.
Muri Werurwe, Microsoft Teams, yavuze ko abayikoresha mu kuganira, gukora inama n’irindi tumanaho bageze kuri miliyoni 44, rikaba ari izamuka rya 40%.
Teamviewer nayo ikoreshwa mu kuganira no gukora inama, nayo itangaza ko irimo gukoreshwa cyane muri iyi minsi mu buryo budasanzwe naho ubuyobozi bwa ‘Slack’, buvuga ko abayikoresha umunsi ku munsi bakomeje kwiyongera.
Uburyo bwo kureba filime n’indi myidagaduro, bwakuruye benshi muri iki gihe cya guma mu rugo.
Urubuga rwa Netflix kuri ubu rwabaye ubuzima kuri bamwe mu bakunda imyidagaduro cyane cyane abakunda kureba filime, ni rumwe mu zungutse cyane.
Netflix ni Ikigo cy’Abanyamerika cyerekana amashusho binyuze kuri internet.
Yerekana ibiganiro byo mu bihugu bitandukanye biciye kuri internet birimo nka filime mbarankuru n’iz’ubundi bwoko, ariko bigasaba kubanza kuba umufatabuguzi.
Netflix irebwa mu bihugu 190 hirya no hino ku Isi, aho ifite abakiliya basaga miliyoni 182.
Yabonye abayikoresha bashya bagera kuri miliyoni 16 muri ibi bihe bya Coronavirus.
Uburyo bwo kwerekana amashusho bwa Disney+, ni irindi koranabuhanga ryungutse kubera Coronavirus, kuko nko mu mpera za Werurwe bwatangijwe mu bindi bihugu birimo n’u Bwongereza.
Icyo gihe Disney+ yari ifite abakiriya barenga miliyoni 33, ubu ifite abagera kuri 55, bituma ihanganye ku isoko na Netflix.
Ikigo Spotify, gifasha abantu kubona umuziki, filime n’ibindi muri guma mu rugo cyabonye abakiliya miliyoni 130 baguze ifatabuguzi.
Ibigo bifite ikoranabuhanga rifasha abantu kubona imyitozo ngororamubiri bakora muri iki gihe cya Coronavirus, biri mu byungutse cyane.
Urugero ni ClassPass, urubuga rutuma abantu babona imyitozo bakora.
Uru rubuga ruvuga ko abarukoresha biyongereye cyane.
Urundi rubuga rwa Peloton, rwerekana amashusho ajyanye no kunyonga igare.
Nubwo byasabye ko Peloton ifunga studio zayo nyuma yo kugaragaramo uwanduye Coronavirus, ibyo yinjije byazamutseho ibirenga 60%.
Ushyira amashusho kuri YouTube, Joe Wicks, na we yungukiye kuri Coronavirus kuko yaciye agahigo akajya no mu gitabo ‘Guinness World Record’ kubera kwerekana amashusho y’imyitozo ngororamubiri igihe kirekire ndetse ibigo bikomeye muri siporo biravugwa ko byatangiye kumurwanira.
Urubuga Amazon rwo guhahiraho, na rwo rwagize ibihe byiza mu gihe cya Coronavirus.
Uru rubuga rwashinzwe na Jeff Bezos, umuherwe wa mbere ku Isi, agaciro karwo kageze kuri miliyari 24 z’amadolari muri Coronavirus.
Agaciro k’imigabane ya Amazon ku isoko karazamutse cyane.
Amazon yahaye akazi abandi bantu 175 000 bo kuyifasha guhaza abakiliya babaye benshi muri iki gihe cya guma mu rugo.
Agaciro k’ibyacurujwe kageze kuri miliyari 75.
5 z’amadolari ni ukuvuga ko kiyongereyeho 27% mu mezi ya Coronavirus.
Abantu bareba filime kuko ntaho barimo kujya.
Nko mu Bwongereza, kugurisha imodoka byasubiye hasi ku rwego ruto ruheruka kubaho mu 1946.
Sosiyete itwara abantu, Uber, yagabanyije abakozi mu biro byayo.
Aba ariko ntabwo barimo abashoferi bikorera ndetse na bo barimo guhangana n’iki cyorezo.
Mu bindi bigo by’ikoranabuhanga byungutse kubera Coronavirus, ni ibicuruza imikino (Gaming), aho abantu benshi bayihugiraho.
BRD yabaye banki ya mbere yo mu Rwanda igenzuwe na Fitch Ratings, ihabwa inota rya B+
Banki y’u Rwanda Itsura Amajyambere, BRD, yabaye iya mbere yo mu Rwanda igenzuwe n’Ikigo Mpuzamahanga gikurikirana ibijyanye n’imyenda n’Ubushakashatsi mu by’Imari, Fitch Ratings, iyiha inota rya ‘B+’ rigaragaza ko imari yayo ihagaze neza ndetse n’ahazaza hayo hameze neza.
Banki y’u Rwanda Itsura Amajyambere, BRD, yabaye iya mbere yo mu Rwanda igenzuwe n’Ikigo Mpuzamahanga gikurikirana ibijyanye n’imyenda n’Ubushakashatsi mu by’Imari, Fitch Ratings, iyiha inota rya ‘B+’ rigaragaza ko imari yayo ihagaze neza ndetse n’ahazaza hayo hameze neza.
Ubusanzwe Fitch yatangaga amanota kuri za Guverinoma nk’u Rwanda.
Nko mu 2016 Fitch Ratings yahaye u Rwanda inota rya ‘B+’ ishingiye ku kuba izamuka ry’ibiciro ku masoko ryari riri hasi kandi u Rwanda rukaba rwarabashaga kurigumisha ku gipimo gikwiye bigendanye n’iterambere ry’ubukungu.
Hiyongereyeho kuba amafaranga y’umwenda rwari rufite yari make ugereranyije n’icyiciro ruherereyemo.
Ku wa Mbere w’iki cyumweru, iki kigo gikorera muri Leta Zunze Ubumwe za Amerika, cyahaye BRD inota rya B+ bitewe n’uburyo iyi banki ifite ubushobozi bwo kuba itahungabana biturutse ku nguzanyo yatanze no kuba ari banki ifite ibigo cyangwa ibigega biyishyigikiye cyangwa se nayo ubwayo ifite imikorere ihamye.
Iri nota ryahawe BRD rigaragaza intambwe iyi banki imaze gutera, uburyo imaze kwaguka ndetse n’intumbero yayo mu kuba banki ihagaze neza mu mutungo.
BRD itangaza ko rizagira uruhare rukomeye mu kuyifasha kureshya abandi bafatanyabikorwa mu rwego rw’imari ku buryo byagira uruhare mu iterambere ry’u Rwanda.
Umuyobozi Mukuru wa BRD, Kampeta Sayinzoga, yavuze ko kuba iyi banki yahawe iri nota bizayifasha kugera ku ntego yayo yo guhindura imibereho y’Abanyarwanda.
Ati “Twavuye kure kandi dutewe imbaraga n’iri gereranya rije mu bihe bikomeye.
Rishingiye ku bufasha bukomeye BRD yahawe n’abafatanyabikorwa bayo mu kuyihindura banki ihamye.
Abakozi ba BRD bari gukora ubutaruhuka kugira ngo bagere ku byo abafatanyabikorwa bayo bayitezeho no gukoresha neza igishoro.
BRD ni banki ya leta yashinzwe muri Kanama 1967 nubwo yahawe ibyangombwa bitangwa na Banki Nkuru y’u Rwanda muri Kanama 2009.
Ifite imari shingiro igera kuri miliyari 7.
Ifitwemo imigabane n’inzego zitandukanye zirimo Guverinoma y’u Rwanda ifite 97% binyuze mu Kigega Agaciro Development Fund gifitemo imigabane ingana na 55% n’Ikigo cy’Igihugu cy’Ubwiteganyirize, RSSB, gifitemo imigabane ingana na 42%.
Iri mu rugendo rwo gufasha u Rwanda muri Gahunda y’Igihugu yo kwihutisha Iterambere (NST1) ndetse no gushyira mu bikorwa Intego z’iterambere rirambye.
Imikorere yayo yagiye ihinduka mu myaka ishize ibasha gukuraho ibihombo yakunze kugira aho byagabanutse ku kigero cya 77% mu 2019 ugereranyije n’imyaka ibiri yari yarabanje.
Ibi byaturutse mu kuvugurura uburyo inguzanyo zatangwagamo.
Yanogeje kandi uburyo bwo gukurikirana abakiliya bayo byanayifashije mu kugabanya inguzanyo zitishyurwa aho zavuye kuri 19.
34% mu 2018 zigera kuri 7.
52% mu mpera za 2019.
BPR Plc yatanze miliyoni 100 Frw zo gufasha abagizweho ingaruka na Coronavirus
Banki y’Abaturage y’u Rwanda (BPR Plc.
) yatanze miliyoni 100 Frw zo gufasha abaturage bahungabanyijwe n’ingamba zafashwe zo gukumira icyorezo cya Coronavirus, inorohereza abakiliya bayo barimo n’abagizweho ingaruka.
Banki y’Abaturage y’u Rwanda (BPR Plc.
) yatanze miliyoni 100 Frw zo gufasha abaturage bahungabanyijwe n’ingamba zafashwe zo gukumira icyorezo cya Coronavirus, inorohereza abakiliya bayo barimo n’abagizweho ingaruka.
Amezi abiri agiye gushira u Rwanda rufashe ingamba zidasanzwe zigamije gukumira icyorezo cya Coronavirus.
Nubwo ingamba zorohejwe, hari imwe mu miryango yagizweho ingaruka kuko hari ibikorwa byahagaritswe ku buryo imibereho ya bamwe yahindutse.
Ubuyobozi bwa BPR bwatangaje ko buzi neza ingaruka imiryango imwe n’imwe yagiye ihura nazo kubera ingamba zo guhashya Coronavirus, ariyo mpamvu biyemeje gutanga inkunga yabo ya miliyoni 100 Frw.
Itangazo iyo banki yashyize hanze rigira riti “COVID-19 n’ingaruka zayo ku bantu no ku bucuruzi zaratunguranye.
Banki izirikana ko hari bamwe mu banyamuryango bacu bahuye n’ingorane mu mibereho yabo ya buri munsi.
“Tunejejwe no gutangaza ko nk’umuryango mugari wa BPR twahaye Guverinoma y’u Rwanda umusanzu wa miliyoni 100 Frw, mu buryo bwo kunganira Leta muri gahunda irimo zo gufasha abagizweho ingaruka na Coronavirus.
BPR yatangaje ko uretse gufasha abatishoboye, hanafashwe izindi ngamba zigamije gufasha abakiliya bayo bagizweho ingaruka na COVID-19.
Zimwe mu ngamba zafashwe harimo gushyiraho uburyo bw’ikoranabuhanga bufasha abakiliya gukoresha konti zabo bitabaye ngombwa ko bajya gutonda imirongo ku mashami ya banki, bikaba byakongera ibyago byo kwandura Coronavirus.
Iyi banki yasabye abakiliya gukomeza gukoresha ubwo buryo bw’ikoranabuhanga burimo telefoni igendanwa bakanze *150#, gukoresha application ya banki na serivizi zayo ziboneka hakoreshejwe internet.
BPR ikomeza ivuga ko guhererekanya amafaranga bikozwe muri ubwo buryo bw’ikoranabuhanga nta kiguzi umukiliya acibwa, bikazamara amezi atatu.
Abakiliya bashobora no kugana abahagarariye iyi banki (agents) bari hirya no hino mu gihugu begereye aho batuye, bagahabwa serivisi za banki
BPR Plc ivuga ko abakiliya bari basanzwe bayifitemo inguzanyo bemerewe igihe kiri hagati y’amezi atatu n’atandatu batishyura bitewe n’imbogamiziri buri mukiliya yagiye ahura nazo.
Abakiliya ba BPR imishahara yabo yakoreshejwe mu gufasha Abanyarwanda guhangana na Coronavirus, bemerewe gusaba inguzanyo ingana n’umushahara wabo w’ukwezi batabonye, ikazatangira kwishyurwa nyuma y’ukwezi kandi bemererwa kuba bayishyura mu gihe cy’amezi 12.
BPR kandi ivuga ko abigomwe umushahara batazabasha kwishyura inguzanyo bari basanzwe bishyura, bazahabwa igihe cy’ukwezi batishyura kuko bizwi ko batazahembwa.
Iyi nguzanyo [personal loan] yishyurwa kugera ku mezi 12 bitewe n’ubushake bw’umukiliya.
BPR isobanura ko iyi nguzanyo nshya umukiliya aba ahawe ayishyura ku nyungu ingana n’iyo yari asanzwe yishyuriraho inguzanyo yari afite.
Abaye adafite inguzanyo ahabwa ku nyungu isanzwe ya banki.
BPR yanatekereje ku bakozi bakorera ibigo ariko ibikorwa byabo bikaba byarahagaze bityo bikaba bitazabasha kubahemba kandi bari basanzwe bafite inguzanyo.
Aba bemerewe kutishyura inguzanyo mu mezi atatu mu gihe ibyo bigo bikisuganya ngo byongere gutangira ibikorwa bibahembe.
Ibisabwa ku batanze umushahara w’ukwezi kwa kane bifuza inguzanyo ni ukwandikira BPR Plc kuri email [email protected] ukavuga amazina n’ibyo usaba.
Ku bakorera ibigo bifite ikibazo cyo kubahemba muri iki gihe bakwandika basaba guhabwa amezi yo gusubika kwishyura inguzanyo.
Umukoresha na we ashobora kwandikira BPR Plc asaba ko ifasha abakozi be batazabasha kwishyura inguzanyo kuko atazabahemba.
Aba banyuza ubusabe bwabo kuri email [email protected], bagasaba kwemererwa kutishyura inguzanyo mu gihe cy’amezi atatu.
Ku bakeneye ibindi bisobanuro kuri izi ngamba banki yashizeho zo gufasha abakiliya muri iki gihe cya Covid-19 cyangwa ikindi kibazo kuri serivisi za banki, bashobora guhamagara umurongo wa banki ku 1500.
Miliyari hafi 900 Frw zizakenerwa mu kuzahura ubukungu bw’u Rwanda nyuma ya Coronavirus
Gahunda yo kuzahura ubukungu nyuma y’icyorezo cya Coronavirus igaragaza ko u Rwanda rushobora kuzakoresha agera muri miliyari 882 Frw mu myaka ibiri y’ingengo y’imari, ni ukuvuga uyu turimo wa 2019/20 n’utaha wa 2020/21 uzatangira muri Nyakanga.
Gahunda yo kuzahura ubukungu nyuma y’icyorezo cya Coronavirus igaragaza ko u Rwanda rushobora kuzakoresha agera muri miliyari 882 Frw mu myaka ibiri y’ingengo y’imari, ni ukuvuga uyu turimo wa 2019/20 n’utaha wa 2020/21 uzatangira muri Nyakanga.
Icyorezo cya Coronavirus cyatumye ibikorwa byinshi bifungwa, ndetse n’ubwo Guverinoma iheruka gufata umwanzuro ko bimwe bifungurwa nyuma y’iminsi isaga 40, byasabwe gukoresha abakozi bake, kandi bigafungura hagati ya saa kumi n’imwe za mu gitondo na saa mbili z’ijoro.
Minisiteri y’Imari n’Igenamigambi yakoze gahunda igamije kuzahura ubukungu bw’u Rwanda, zirimo gushyigikira ibikorwa by’ubuvuzi, kwita ku batishoboye, gutera inkunga ibigo bya leta, inkunga ya leta mu kigega cyo kuzahura ubukungu n’izindi ngamba zigamije guhangana n’ingaruka za Coronavirus.
Bumwe mu buryo burimo kwifashisha mu korohereza ibigo byagizweho ingaruka na Coronavirus, harimo uburyo bwo kuvanaho imwe mu misoro, aho kubara avansi y’umusoro ku nyungu z’ibigo n’iz’abantu ku giti cyabo, bizashingira ku byacurujwe uyu mwaka.
Ibinyabiziga bikora imirimo ibyara inyungu nabyo bizishyura avansi y’umusoro ku nyungu hashingiwe ku mubare w’amezi y’umwaka bizaba byarakozemo iyo mirimo ibyara inyungu, ndetse udupfukamunwa dukorerwa mu Rwanda natwo twasonewe umusoro ku nyungu, mu rwego rwo kwirinda ikwirakwira rya Coronavirus.
Imisoro yinjira izagabanukaho arenga miliyari 200 Frw
Komiseri mu Kigo cy’Imisoro n’amahoro, ushinzwe Imisoro y’Imbere mu gihugu, Kayigi Aimable, yabwiye itangazamakuru ko ibibazo n’ingamba bijyanye na Coronavirus bizagabanya ingano y’umusoro winjiraga mu gihugu uhereye hagati ya Werurwe ubwo u Rwanda rwafungaga ibikorwa kugeza muri uku kwezi kwa Gicurasi ubwo bimwe muri byo bitangiye gufungurwa.
Yakomeje ati “Mu mibare twari dufite, twabonaga ingaruka bishobora kuzagira ku mafaranga leta yinjizaga, bishobora kugera nko kuri miliyari nka 234 Frw ku bijyanye n’umusoro.
Umunyamabanga wa Leta muri Minisiteri y’Imari n’Igenamigambi Ushinzwe Imari ya Leta, Richard Tusabe, avuga ko Leta yiyemeje guhara uyu musoro mu kwifatanya n’Abanyarwanda bafite ibikorwa byahungabanye kubera COVID-19 mu bijyanye n’ubukungu n’imibereho y’abaturage.
Ati “Sinavuga ngo tugarukiye aha, turakomeza dusuzume, nibigenda neza vuba turasubira mu buzima busanzwe, nibitagenda neza vuba nabyo turakomeza dufatanye kwiga ingamba zashyirwaho, zose zigamije kubungabunga ubuzima bw’umunyarwanda.
Hagiye gushingwa ikigega cya miliyari 100 Frw
Minisitiri w’Imari n’Igenamigambi, Dr Ndagijimana Uzziel, aheruka kuvuga ko mu ngamba zigamije kuzahura ubukungu, u Rwanda rwashyize ingufu mu buhinzi, hategurwa ibihembwe by’ihinga biri imbere, ku buryo abahinzi bahabwa amafumbire n’imbuto kugira ngo hazaboneke umusaruro mwiza, bityo igihugu gikomeze kwihaza mu biribwa kinasagurira amasoko.
Ikindi ni ukwihutisha imishinga yari yaratangiye itanga akazi, cyane iy’ibikorwa remezo, nk’inyubako n’ibindi.
Ati “Hari imishinga y’imihanda, iy’amazi, iy’amashanyarazi, kugira ngo amafaranga agere ku bantu".
Hari kandi gukomeza gushyira ingufu muri gahunda zo gufasha abatishoboye yaba mu kubaha imirimo, kubaha inkunga ku badashobora gukora n’inguzanyo iciriritse ishobora kwifashishwa mu gukora imirimo ibyara inyungu.
Indi gahunda yihariye igamije gufasha abashoramari n’abikorera mu byiciro bitandukanye bagizweho ingaruka n’iki cyorezo, aho leta yashyizeho gahunda yo gutangiza ikigega kibafasha kubona amafaranga yo gukoresha.
Ati “Ni ikigega cyafasha amabanki gutanga inguzanyo iciriritse yafasha ibyo byiciro byose kugira ngo bigaruke mu kazi byongere bikore, bibyare umusaruro uzagire ingaruka mu kuzamuka k’ubukungu muri rusange.
“Icyo kigega cyaranogejwe, harimo inkunga yihariye ku mahoteli kuko bigaragara ko ubukerarugendo bizamara igihe kugira ngo bwongere buzanzamuke kuko ntibiterwa n’uko ibihe byifashe mu Rwanda ahubwo uko byifashe ku Isi hose.
Dr Ndagijimana yavuze muri icyo kigega hashyizwemo ingamba zihariye zifasha amahoteli kuvugurura amasezerano y’inguzanyo afite mu mabanki akaba igihe kirekire n’inyungu zikagabanuka, ndetse ku buryo mu gihe yatangiye gufungura, abona amafaranga aciriritse kugira ngo imirimo yongere ikore.
Yavuze ko icyo kigega “kizafasha ubucuruzi ubwo aribwo bwose bwagizweho ingaruka, hari ibipimo bizagenderwaho kugira ngo ababirimo babone amafaranga aciriritse ku gihe cyiza noneho bongere bakore bihutishe imirimo".
Ibigo bito n’ibiciriritse nabyo biri mu bizahabwa inguzanyo n’ingwate kuko ingwate zikunze kuba ikibazo kuri bene ibyo byiciro.
Ni ikigega biteganyijwe ko gishobora kujyamo nka Miliyari 100 Frw avuye muri leta, ariko hagakomeza gushakwa n’abandi bashyiramo amafaranga kugira ngo cyaguke.
Ati “Turateganya ko mu gihe cy’icyumweru kimwe cyaba gitangiye".
Mu kugabanya icyuho kiri hagati y’ibyoherezwa mu mahanga n’ibitumizwayo, u Rwanda rurateganya gukomeza guteza imbere ibikorerwa mu Rwanda, abanyarwanda bagakangukira kubigura kugira ngo bisimbure ibyo hanze.
U Rwanda rwahawe inguzanyo iciriritse ya miliyari 93 Frw yo gufasha urwego rw’ingufu
Guverinoma y’u Rwanda na Banki y’Isi byasinye amasezerano y’inkunga y’inyongera ya miliyoni 100 z’amadolari, ni ukuvuga miliyari 93.
1 Frw yo gushyigikira icyiciro cya gatatu cy’umushinga wo guteza imbere urwego rw’amashanyarazi, Third Rwanda Energy Sector Development Policy Operation (DPO).
Guverinoma y’u Rwanda na Banki y’Isi byasinye amasezerano y’inkunga y’inyongera ya miliyoni 100 z’amadolari, ni ukuvuga miliyari 93.
1 Frw yo gushyigikira icyiciro cya gatatu cy’umushinga wo guteza imbere urwego rw’amashanyarazi, Third Rwanda Energy Sector Development Policy Operation (DPO).
Iyi nkunga ni inguzanyo iciriritse izafasha Guverinoma y’u Rwanda kuvugurura ingengo y’imari hagamijwe kwitegura no guhangana n’ingaruka zatewe n’icyorezo cya Coronavirus mu rwego rw’ingufu.
Icyiciro cya gatatu cy’umushinga wo guteza imbere urwego rw’amashanyarazi, ni icya nyuma mu mushinga mugari wagombaga gutwara miliyoni 375 z’amadolari, inguzanyo ya mbere yo gutangiza uwo mushinga ikaba yaratanzwe mu Ukuboza 2017, iya nyuma yatanzwe umwaka ushize.
Uwo mushinga ugomba kurangirana na 2020, ugamije gufasha mu iterambere ry’urwego rw’amashanyarazi mu Rwanda nkuko biri muri gahunda y’Igihugu y’Iterambere, NST1, mu ntego yo kugeza amashanyarazi kuri bose bitarenze mu 2024.
Minisitiri w’Imari n’Igenamigambi, Dr.
Uzziel Ndagijimana, yavuze ko inkunga bahawe izafasha mu guharanira ko serivisi z’amashanyarazi zikomeza gutangwa nta kirogoya.
Yagize ati “Nubwo ingaruka za COVID-19 byitezwe ko zizarangira, urwego rw’ingufu byitezwe ko ruzahura n’ibibazo nyamara gukomeza gutanga serivisi z’amashanyarazi birakenewe cyane kugira ngo serivisi rusange zikomeze, bigabanye icyuho mu isubira inyuma ry’ubukungu kandi abatishoboye bakomeze kwatabwaho.
Umuyobozi wa Banki y’Isi, Ishami ry’u Rwanda, Yasser El Gammal, yavuze ko yizeye ko inkunga yatanzwe izafasha u Rwanda gusubira vuba mu murongo w’iterambere ry’ubukungu.
Ati “Nizeye ko kubera ubuyobozi bwiza, ukwihangana kw’Abanyarwanda, ingamba zafashwe na Guverinoma, inkunga ya Banki y’Isi n’abandi bafatanyabikorwa mu iterambere izafasha u Rwanda kwigobotora iki cyorezo rusubire mu nzira nziza.
Mu mpera z’uyu mushinga mu Ukuboza 2020 byitezwe ko ingo 61 % mu Rwanda zizaba zigerwaho n’amashanyarazi, bitange icyizere ku kugera ku 100 % mu mwaka wa 2024.
Uyu mushinga kandi kunoza imicungire y’amashanyarazi hagabanywa ingano itakara, kugabanya igiciro no kongera umusaruro w’ikigo kiyacuruza n’ibindi.
Imikorere y’ikigega kigamije kuzahura ubukungu bw’u Rwanda bwazahajwe na Coronavirus
Banki Nkuru y’u Rwanda, BNR, yashyizeho umurongo n’uburyo ikigega cyo kuzahura ubukungu bw’u Rwanda kizakora.
Ni ikigega gifite hafi miliyoni 200 z’amadorali, ni ukuvuga hafi miliyari 186 z’amanyarwanda.
Banki Nkuru y’u Rwanda, BNR, yashyizeho umurongo n’uburyo ikigega cyo kuzahura ubukungu bw’u Rwanda kizakora.
Ni ikigega gifite hafi miliyoni 200 z’amadorali, ni ukuvuga hafi miliyari 186 z’amanyarwanda.
Iki kigega kigamije gutera inkunga ibikorwa by’abikorera byahungabanyijwe n’icyorezo cya Coronavirus.
Minisitiri w’Imari n’Igenamigambi, Dr Uzziel Ndagijimana, aherutse gutangaza ko ari ikigega kizafasha amabanki gutanga inguzanyo iciriritse ibyo byiciro byose kugira ngo bigaruke mu kazi byongere bikore, bibyare umusaruro uzagire ingaruka mu kuzamuka k’ubukungu muri rusange.
Muri iki kigega hashyizwemo ingamba zihariye zifasha amahoteli kuvugurura amasezerano y’inguzanyo afite mu mabanki akaba igihe kirekire n’inyungu zikagabanuka, ndetse ku buryo mu gihe yatangiye gufungura, abona amafaranga aciriritse kugira ngo imirimo yongere ikore.
Imikorere y’iki kigega ireba amabanki 16 y’ubucuruzi n’ibigo by’imari biciriritse.
Banki Nkuru y’Igihugu niyo izagicunga, gusa amafaranga ku bakiliya azajya atangwa n’amabanki.
Ku ikubitiro leta yemeye gushyiramo miliyari 100 Frw ariko hagakomeza gushakwa abandi bashyiramo amafaranga kugira ngo cyaguke.
Usibye ku mahoteli, kizafasha mu gutanga igishoro ku bucuruzi bwagizweho ingaruka na Coronavirus kugira ngo bukomeze gukora no kudahagarika abakozi, hari kandi inguzanyo ku bucuruzi buto n’ubuciriritse nabwo bwibasiwe na COVID-19.
Banki Nkuru y’Igihugu izacunga imikorere yacyo, izaguriza amabanki kugira ngo nayo agurize abakiliya bayakeneye.
Gusaba inguzanyo bizakorwa binyuze muri banki zibishinzwe, nazo zizajya zikurikirana ikibazo, nyuma zohereza kuri BNR ibyifuzo by’abasabye gufashwa kugira ngo bisuzumwe biganishe no ku cyemezo cya nyuma.
Nyuma yo kwemezwa, amabanki azatanga amafaranga kuri konte y’uwayasabye hanyuma ibyakozwe bigaragarizwe BNR ari nayo izatuma amafaranga agera kuwasabye.
Umuyobozi w’Urugaga rw’Abikorera mu Rwanda, Robert Bapfakurera, aherutse kuvuga ati “nk’ubukerarugendo, amahoteli, byagize ibibazo bikomeye kuko barafunze burundu, nubwo [mu Rwanda] ibibazo [bya coronavirus] byarangira ntabwo ibibazo bizaba byarangiye ahandi hose kuko ubukerarugendo bukorana n’amahanga, bakeneye gufashwa cyane.
Raporo y’Ishami ry’Ubukerarugendo mu Rugaga rw’Abikorera, PSF, yagaragazaga ko muri Werurwe bwagize igihombo cya miliyari 34.
9 Frw, bivuye ku nama zasubitswe n’ibindi bikorwa by’ubukerarugendo byahagaritswe.
Ibi bihombo byaje bisanga urwego rw’ubukerarugendo mu Rwanda rufite inguzanyo za miliyari 87.
Imibare ya Banki y’Isi yo kuwa 9 Mata igaragaza ko ubukungu bwo muri Afurika yo munsi y’Ubutayu bwa Sahara, bwagizweho ingaruka na Coronavirus ndetse ko buzamanuka ku kigero cya -2.
1% buvuye kuri 2.
4% bwariho mu 2019.
Ikigega Mpuzamahanga cy’Imari ku Isi, IMF, nacyo giherutse gutanga ikigereranyo ko umusaruro mbumbe w’Isi muri uyu mwaka uzamanuka ku mpuzandengo ya -3% naho uw’ubukungu bw’ibihugu byateye imbere kurusha ibindi bumanuke ku kigero cya -6%.
Minisitiri w’Imari n’Igenamigambi, Dr Ndagijimana Uzziel, ati “Ni ibintu bikomeye bidaheruka mu mateka y’Isi.
Muri Afurika yo munsi y’Ubutayu bwa Sahara, hateganyijwe ko ubukungu buzamanuka -1.
6% […] natwe rero birumvikana ko ubukungu bwacu butazagenda uko busanzwe buteganyijwe.
Minisitiri Dr Ndagijimana yavuze ko ubu igipimo cy’ubukungu bw’u Rwanda kigaragaza ko butazazamuka ku kigero cya 8% nk’uko byari byitezwe, aho ubu imibare yagiye ivugururwa ikava kuri 5.
1%, nyuma biramanuka bigera kuri 3.
5% “ubu turi hafi kuri 2% nubwo bitari byarangira neza".
Indi nkuru wasoma: Ikigega cya Miliyari 100 Frw, imwe mu ngamba zigiye kwifashishwa mu kuzahura ubukungu bw’u Rwanda
Ishoramari mvamahanga ku Isi yose rizagabanukaho 40% mu 2020
Raporo y’Inama ya Loni ishinzwe ubucuruzi n’iterambere (UNCTAD), yagaragaje ko ishoramari mvamahanga (FDI, Foreign Direct Investment), rizagabanukaho 40% muri uyu mwaka ku isi yose kubera icyorezo cya Coronavirus.
Raporo y’Inama ya Loni ishinzwe ubucuruzi n’iterambere (UNCTAD), yagaragaje ko ishoramari mvamahanga (FDI, Foreign Direct Investment), rizagabanukaho 40% muri uyu mwaka ku isi yose kubera icyorezo cya Coronavirus.
Iyi raporo yatangajwe kuri uyu wa Kabiri, yerekana ko ishoramari mvamahanga rizagabanuka rikava kuri miliyari 1540 z’amadolari ryariho mu 2019 rikagera munsi ya miliyari 1000 z’amadolari, bikaba ari ubwa mbere kuva mu 2005.
Ishoramari mvamahanga byitezwe ko rizagabanuka hagati ya 5-10% mu mwaka utaha hanyuma ryongere kuzamuka mu 2022.
Umunyamabanga Mukuru wa UNCTAD, Mukhisa Kituyi, yabwiye itangazamakuru ati “Ubukungu bw’Isi yose buri ahantu habi harenze uko byagenze mu 2008, ubwo habagaho ibibazo by’ubukungu".
Yavuze ko icyorezo cya Coronavirus cyagize ingaruka mu byo abantu bashyira ku isoko, ibyo abaguzi bakenera ndetse no kuri gahunda z’ishoramari mvamahanga.
Ibihugu bikennye bizagirwaho ingaruka cyane n’igabanuka ry’ishoramari mvamahanga.
Umuyobozi ushinzwe ishoramari muri UNCTAD, James Zhan, yagize ati “Ubukungu buri mu nzira y’amajyambere byitezwe ko buzasubira hasi mu bijyanye n’ishoramari mvamahanga kubera ko buryishingikiriza mu musaruro ndetse no mu byo rikenera".
RwandAir yatangiye gutwara amafi yo muri Tanzania iyageza mu Burayi
Sosiyete ya RwandAir yatangaje ko indege zayo zatangiye gutwara amafi aturutse i Mwanza muri Tanzania ziyajyanye i Bruxelles mu Bubiligi.
Sosiyete ya RwandAir yatangaje ko indege zayo zatangiye gutwara amafi aturutse i Mwanza muri Tanzania ziyajyanye i Bruxelles mu Bubiligi.
Intego y’izo ngendo ni ukugeza ayo mafi ku isoko ryo mu Burayi nk’uko biri mu itangazo RwandAir yashyize kuri Twitter.
Today we inaugurated our cargo flight from Mwanza to Brussels which will be transporting fish to Europe.
For more information about our cargo operations please contact [email protected] pic.
com/2iY23zuePp
— RwandAir (@FlyRwandAir) May 12, 2020
Umwaka ushize muri Werurwe nibwo u Rwanda na Tanzania byemeranyije ubufatanye mu kugeza ibicuruzwa ku masoko akomeye, arimo ayo muri Tanzania ndetse no ku mugabane w’u Burayi.
Ibihugu byombi byemeranyije ishyirwaho ry’ndege z’imizigo zizajya ziva ku kibuga cy’Indege cya Mwanza zijya ku masoko y’i Burayi, bikaba byaragombaga gutangira kuwa 1 Nyakanga 2019.
Gutwara amafi yo muri Tanzania akagezwa mu Burayi, ni amahirwe ku barobyi n’abacuruzi b’amafi bo muri icyo gihugu bari bamaze igihe bifuza uburyo buborohereye bwo kugeza umusaruro wabo ku masoko yo mu mahanga, bakagorwa n’igiciro cy’urugendo.
Ubusanzwe abacuruzi b’amafi bajyaga babanza kugeza umusaruro wabo ku bibuga by’indege bya Entebbe muri Uganda na Nairobi muri Kenya, kugira ngo indege ziwugeze ku masoko yo hanze, ibintu bavuga ko byabahendaga.
Ihuriro ry’abarobyi muri Tanzania ritangaza ko hari umusaruro w’amafi wangirikaga kubera kubura uko bawugeza ku isoko mpuzamahanga.
Nko muri Werurwe umwaka ushize, hari umusaruro w’amafi ufite agaciro gasaga miliyari eshanu z’amashilingi ya Tanzania bagombaga kugeza ku masoko ya Israel no mu Buyapani, babuze uko bagezayo kubera guhenda k’urugendo.
Uko umusaruro mbumbe w’u Rwanda wiyongereyeho miliyari zirenga 3000Frw mu myaka itanu
Nubwo u Rwanda kimwe n’Isi yose bihanganye n’icyorezo cya Coronavirus, mbere yacyo ubukungu bwarwo bwakomeje kwiyongera mu nkingi zose bwubakiyeho, aho ubuhinzi, inganda, serivisi n’ibindi bitahwemye kuzamuka umwaka ku wundi kandi uruhare rwabyo mu musaruro mbumbe w’igihugu rukigaragaza.
Nubwo u Rwanda kimwe n’Isi yose bihanganye n’icyorezo cya Coronavirus, mbere yacyo ubukungu bwarwo bwakomeje kwiyongera mu nkingi zose bwubakiyeho, aho ubuhinzi, inganda, serivisi n’ibindi bitahwemye kuzamuka umwaka ku wundi kandi uruhare rwabyo mu musaruro mbumbe w’igihugu rukigaragaza.
Imibare Ikigo cy’Igihugu cy’Ibarurishamibare (NISR), cyatangaje kuwa 24 Werurwe 2020, igaragaza ko mu 2019, umusaruro mbumbe w’u Rwanda (GDP), wiyongereye ku rugero rwa 9.
4 %, ugera kuri miliyari 9105 Frw uvuye kuri miliyari 8189 Frw wariho mu 2018.
Muri uyu musaruro mbumbe, ubuhinzi bwagize uruhare rwa 24% inganda zigira uruhare rwa 18%, Serivisi zingana 49% mu gihe ibindi bisigaye byagize uruhare ku kigero cya 9%.
Iri zamuka ry’ubukungu riratanga icyizere ko nta gihindutse ibyo u Rwanda ruteganya ko nibura mu 2035 ruzaba rufite ubukungu buciriritse bishoboka.
Icyo gihe birasaba ko ubukungu bwaba bwihuta ku 10%, bigatuma umunyarwanda yazaba yinjiza asaga miliyoni 10 Frw ku mwaka.
Rirashimangira kandi imbaraga leta y’u Rwanda ikomeje gushyira mu guteza imbere ubukungu.
Mu 1994, izamuka ry’ubukungu bw’u Rwanda, ryasubiye inyuma kuri -41.
9%, umusaruro mbumbe w’umuturage wari amadolari 146 ku mwaka.
Nubwo inzira ikiri ndende, aho iterambere ry’ubukungu bw’u Rwanda rigeze harivugira kuko nko mu myaka itanu ishize umusaruro mbumbe wavuye kuri miliyari miliyari 5 956 Frw mu 2015, ugera kuri miliyari 9105 Frw.
Usubije amaso inyuma, usanga umusaruro mbumbe w’u Rwanda mu myaka itanu ishize (2015-2019), wariyongereyeho miliyari 3149 Frw.
Iri zamuka rishingiye ahanini kuri gahunda yo guteza imbere ubuhinzi, ishoramari muri serivisi zitandukanye, ubucuruzi, inganda n’ibindi bicumbi by’ubukungu.
Izamuka ry’umusaruro mbumbe mu myaka itanu
Mu 2015 umusaruro mbumbe w’u Rwanda wazamutseho 6.
9%, aho wanganaga na miliyari 5 956 Frw zikaba zari zivuye kuri miliyari 4 915Frw mu 2014.
Mu 2016 umusaruro mbumbe wageze kuri miliyari 6, 618 Frw, aho wazamutse ku kigero cya 5.
9% ugereranyije n’umwaka wabanje.
Mu 2017 umusaruro mbumbe wageze kuri miliyari 7 597 ukaba warazamutse 6.
1%, mu 2018 wageze kuri miliyari 8189 Frw uzamutse ku kigero cya 8.
6% ugereranyije n’umwaka wabanje wa 2017.
Ubwo hatangazwa umusaruro mbumbe wa 2018, Minisitiri w’Imari n’Igenamigambi, Dr Uzziel Ndagijimana, yavuze ko iterambere ry’ubuhinzi, inganda, ibikorerwa mu Rwanda na serivisi byazamuye ubukungu cyane.
Yagize ati “Ngira ngo muzi gahunda ya Made in Rwanda no korohereza ibikorwa bikorerwa mu Rwanda, biragenda rero bitanga umusaruro, umusaruro w’inganda urazamuka cyane".
Minisitiri Ndagijimana yavuze ko mu bitanga umusaruro harimo ibikorwa by’ubwubatsi byaba imihanda n’inganda.
Icyo gihe ibikorwa by’ubwubatsi byazamutseho 20%, mu nganda zitunganya ibintu bitandukanye cyazamutseho kuri 13%, umusaruro w’inganda zitunganya ibiryo ni 10%, izitunganya imyenda ni 26% na 38% ku musaruro w’inganda zikora ibikoresho bikoze mu byuma.
Mu 2019, umusaruro mbumbe wageze kuri miliyari 9105 Frw uvuye kuri miliyari 8189 Frw wariho mu 2018.
Bisobanuye ko hiyongereyeho miliyoni 916Frw mu mwaka umwe.
Urwego rwa serivisi rwashinze imizi
Mu 2015, urwego rwa serivisi rwazamutse ku kigero cya 7% rugira uruhare mu musaruro mbumbe wose rwa 47%.
Mu 2016 serivisi zazamutse ku kigero cya 6%.
Muri uwo mwaka serivisi zishingiye kuri hoteli na restaurant zazamutse ku rugero rwa 11% bitewe na gahunda yo kwakira inama n’ibikorwa bitandukanye.
Imirimo y’ubwikorezi yazamutse ku rugero rwa 8% ahanini bitewe n’ubwikorezi bwo mu kirere bwazamutse ku rugero rwa 15%.
Mu 2017, serivisi zazamutse ku kigero cya 8% naho uruhare rwazo mu musaruro mbumbe rugera kuri 46%.
Mu 2018 umusaruro wa serivisi wazamutse ku rugero rwa 9% naho mu 2019 uzamuka ku rugero rwa 8% ndetse zigira uruhare rwa 49% muri GDP.
Mu 2016, uwari Minisitiri w’imari n’igenamigambi, Claver Gatete yavuze ko gahunda ya leta ijyanye no kwakira inama mpuzamahanga yagize uruhare runini mu kuzamura umusaruro mbumbe w’igihugu nk’aho ibijyanye na hotel na restaurant zabigizemo uruhare runini.
Guhera muri Nyakanga 2018 kugeza Gashyantare 2019, u Rwanda rwari rumaze kwinjiza miliyoni 52 z’amadolari (asaga miliyari 46 Frw) avuye mu gutegura no kwakira inama mpuzamahanga.
Mu mwaka w’ingengo y’imari ushize (2018/2019) igihugu cyari cyihaye intego yo kwinjiza miliyoni 74 z’amadolari mu bikorwa byo gutegura no kwakira inama mpuzamahanga, avuye kuri miliyoni 42 zinjijwe mu 2017.
Kugeza ubu muri Kigali hari ibyumba bya hoteli z’inyenyeri ebyiri kugeza kuri eshanu bisaga 5000, washyiramo ibindi byumba by’inzu zigezweho zishobora gucumbikira abantu Kigali ifite bikagera ku 10 000.
Ubucuruzi budandaza n’ubugurisha ibintu icyarimwe bw’ibyakorewe mu Rwanda bukomeje kongera umusaruro wa serivisi, aho mu 2019 bwiyongereye ku kigero cya 16%.
Ubwikorezi bwazamutse ku kigero cya 12% ahanini bitewe n’ubwikorezi bwo mu kirere bwazamutse ku kigero cya 17%.
Serivisi z’imari zazamutse ku kigero cya 8% naho serivisi za hoteli na za restaurant zizamuka ku gipimo cya 10%.
Inganda zifatiye runini ubukungu
Kuva mu 2015, urwego rw’inganda rwagize ingufu nyinshi cyane mu bukungu bw’igihugu kuko ari bwo gahunda ya Made in Rwanda, yatangiraga gushyirwa mu bikorwa mu buryo buhamye.
Icyo gihe umusaruro w’inganda wazamutse ku kigero cya 7%.
Muri buri turere kandi hashyizweho ibyanya byihariye by’inganda, ndetse no mu Mujyi wa Kigali, iki cyanya gishyirwa i Masoro mu Karere ka Gasabo.
Mu 2016 inganda zazamutse ku kigero cya 7%, gahunda ya Made in Rwanda igira uruhare rukomeye cyane kuko inganda zikora imyenda, inkweto n’ibindi bituruka ku ruhu byiyongereye ku rugero rwa 10%, izikora ibyo kurya ziyongera ku rugero rwa 8%, naho inganda zikora ibikoresho by’ubwubatsi harimo isima ziyongeraho 21%.
Mu 2017 inganda zazamutse ku kigero cya 4%, mu 2018 zizamuka ku 10% naho mu 2019 umusaruro uzamuka kuri 16%.
Mu 2019, izamuka ry’umusaruro w’inganda ryatewe ahanini n’ibikorwa by’ubwubatsi, inganda zitunganya ibintu bitandukanye n’ubucukuzi bw’amabuye y’agaciro.
Kuri ubu mu Rwanda habarirwa inganda nto n’iziciriritse zirenga 800 zirimo inganda zitari zisanzwe mu Rwanda nk’izikora telefoni, iziteranya imodoka, izikora ibiribwa n’izindi.
Ubuhinzi bukomeje gutera imbere
Imibare ya NISR, yerekana ko mu 2015, ubuhinzi bwazamutseho 5%, ndetse bugira uruhare rwa 33% mu musaruro mbumbe.
Mu 2018, umusaruro w’ubuhinzi wazamutse ku rugero rwa 6%, mu 2019, wazamutse ku kigero cya 5%, naho umusaruro wabwo ugira uruhare rwa 24% mu musaruro mbumbe.
Ubuhinzi nka kimwe mu bitunze abanyarwanda benshi, bwakunze guhura n’imbogamizi zirimo kuba bushingiye ku mvura, yaboneka bukagenda neza yabura bukagenda nabi.
Ibi byatumye leta ishyira imbaraga muri gahunda yo kuhira aho kugeza ubu hegitari zirenga ibihumbi 68 zuhirwa.
Gukoresha inyongeramusaruro, guhuza ubutaka no guhinga igihingwa cyatoranyijwe byitaweho cyane.
Leta y’u Rwanda kandi yashyize imbere no gushyiraho inganda zongerera agaciro umusaruro ukomoka ku buhinzi n’ubworozi.
Umuyobozi wa NISR, Yusuf Murangwa avuga ko ‘uyu mwaka wagenze neza kuruta uko byari byitezwe’.
Ati “Ubuhinzi nabwo ntabwo bwakoze nabi 5% nubwo haba hifuzwa ko biba byiza kurushaho".
Mu 2019, ibihingwa ngandurarugo byiyongereye ku kigero cya 4%, ibihingwa byoherezwa mu mahanga byiyongera 5% bitewe n’ikawa yiyongereye ku kigero cya 7% n’icyayi cyiyongereye ku kigero cya 3%.
Kubera icyorezo cya Coronavirus, ubukungu ku Isi hose buzagabanuka, ubw’u Rwanda byitezwe ko buzazamuka ku gipimo cya 2% mu mwaka wa 2020 buvuye kuri 9.
4 % bwazamutseho umwaka ushize.
Icyakora kubera ingamba zafashwe mu kuzahura ubukungu, biteganyijwe ko ubukungu bw’u Rwanda mu mwaka wa 2021 buzazamuka ku gipimo cya 6.
3 % na 8 % mu 2022.
Amazon igiye kugura imigabane ya miliyari ebyiri z’amadorali muri Airtel
Ikigo gikomeye mu bucuruzi bukorerwa ku Ikoranabuhanga cyo muri Leta Zunze Ubumwe za Amerika, Amazon cyatangiye urugendo rukiganisha ku isoko ryagutse ry’u Buhinde, kinyuze mu kugura imigabane y’Ikigo cy’Itumanaho cya Bharti Airtel, kinafite ishami rikorera mu Rwanda.
Ikigo gikomeye mu bucuruzi bukorerwa ku Ikoranabuhanga cyo muri Leta Zunze Ubumwe za Amerika, Amazon cyatangiye urugendo rukiganisha ku isoko ryagutse ry’u Buhinde, kinyuze mu kugura imigabane y’Ikigo cy’Itumanaho cya Bharti Airtel, kinafite ishami rikorera mu Rwanda.
Ibiganiro byo kugura imigabane ya Bharti Airtel ntibiragera kure, ariko abasesenguzi bavuga ko bigenze uko impande zombi zibyifuza, byazamura cyane ubukungu bw’ikoranabuhanga ry’u Buhinde.
Biteganyijwe ko ubwumvikane bw’ibi bigo bushobora gutuma imigabane ingana na 5% ya Bharti Airtel ijya mu maboko ya Amazon Inc.
hashingiwe ku buryo isoko rihagaze muri iyi minsi.
Bharti Airtel iri ku mwanya wa gatatu mu bigo bitanga serivisi z’itumanaho mu Buhinde igaragaza guhangana gukomeye hagati yayo n’ikigo cya mbere cya Reliance Jio.
Abantu batifuje ko imyirondoro yabo ijya ahagaragara babwiye Reuters ko uburyo Reliance Jio yakoresheje kugira ngo ibe iyoboye ibindi bigo by’itumanaho mu Buhinde na Bharti Airtel yabushobora.
Ku ikubitiro Amazon yari yifuje kugura imigabane iri hagati ya 8-10% ya Bharti Airtel.
Gusa ngo kuko ibiganiro bikiri mu itangira […] bishoboka ko n’amasezerano yahinduka cyangwa agaseswa.
Amazon iteganya ko yahita ireba ubundi buryo bujyanye no guhererekanya amafaranga bwazajya bufasha abakiliya ba Bharti Airtel kubona ibicuruzwa byayo bibahendukiye.
Umuvugizi wa Amazon yanze kugira icyo avuga kuri aya makuru, kuko ikigo ahagarariye kitatangaza amakuru ajyanye n’ibyo bazakora cyangwa batazakora mu gihe kiri imbere.
Gusa itangazo ryasohowe na Bharti Airtel rivuga ko isanzwe ikorana n’ibigo by’ikoranabuhanga bitandukanye bishaka kugeza ibicuruzwa byabyo na serivisi bitanga ku bakiliya.
Imigabane ya Bharti Airtel ku isoko ry’imari n’imigabane, kuri uyu wa Kane, tariki ya 4 Kamena 2020 yazamutseho 6% nyuma yo gutangazwa kw’amakuru y’ibiganiro hagati yayo na Amazon.
Mu byumweru bitandatu bishize ikigo cya Jio gihanganye na Bharti cyabonye miliyari 10 z’amadorali kiyakuye mu bashoramari barimo na Facebook.
Alphabet Inc ya Google na yo iri gushaka uburyo bwo gushora imari muri Vodafone Idea ya kabiri mu Buhinde mu gutanga serivisi z’itumanaho.
Amazon iri kwirukira ku isoko ry’ikoranabuhanga mu Buhinde bitewe no kuba riri kwaguka cyane kuko umubare w’abatuye iki gihugu uri kwiyongera, ukaba ugeze kuri miliyari 1,3.
Amazon iteganya gushora miliyari 6,5 z’amadorali mu bikorwa byo gucururiza kuri internet, ndetse ngo ikaba izoroherwa no gukoresha internet ya Bharti ku giciro gito mu gihe ibigo byombi bizaba byemeranyije amasezerano byifuza.
Mu Ukuboza 2017 nibwo Bharti Airtel ibarizwamo Airtel Rwanda yaguze imigabane yose ya Sosiyete y’Itumanaho ya Tigo Rwanda ibarizwa muri Millicom International Cellular SA.
Amasezerano y’ubugure yasinyiwe i New Delhi mu Buhinde, yahaye Airtel Rwanda kwegukana 100% by’imigabane yose ya Tigo Rwanda.
Bharti Airtel ni ikigo gikomeye ku Isi mu bijyanye n’itumanaho gifite abakiliya barenga miliyoni 403 mu bihugu 18 bya Afurika na Aziya gikoreramo.
Icyayi cy’u Rwanda cyinjije asaga miliyari 25 Frw mu mezi atatu ya 2020
Mu mezi atatu abanza ya 2020, u Rwanda rwohereje mu mahanga icyayi kingana na toni 9.
3 zifite agaciro k’amafaranga asaga miliyari 25 Frw, yiyongereye ku kigero cya 27% ugereranyije n’ayinjiye mu gihe nk’iki mu mwaka wari wabanje, naho ingano y’ibyoherejwe yo yiyongera kuri 15%.
Mu mezi atatu abanza ya 2020, u Rwanda rwohereje mu mahanga icyayi kingana na toni 9.
3 zifite agaciro k’amafaranga asaga miliyari 25 Frw, yiyongereye ku kigero cya 27% ugereranyije n’ayinjiye mu gihe nk’iki mu mwaka wari wabanje, naho ingano y’ibyoherejwe yo yiyongera kuri 15%.
Imibare itangazwa n’Ikigo cy’Igihugu gishinzwe guteza Imbere Ibyoherezwa mu Mahanga bikomoka ku Buhinzi, NAEB, igaragaza ko hagati ya Mutarama na Werurwe 2020, icyayi cyoherejwe mu mahanga ari ibiro 9.
436 bifite agaciro k’amadolari 27.
861 ni ukuvuga asaga miliyari zisaga 25.
Imibare yo mu 2019 igaragaza ko mu mezi atanu ya mbere y’uyu mwaka w’ingengo y’imari watangiye muri Nyakanga 2019, inyungu yavuye mu buhinzi bw’icyayi yari yazamutseho 8% igera kuri miliyoni $ 36.
08, ni ukuvuga asaga miliyari 33.
Kuva muri Nyakanga kugeza mu Ugushyingo 2019, umusaruro w’icyayi cy’u Rwanda wazamutseho 12% naho icyoherejwe mu mahanga cyiyongereyeho 4%, ugereranyije n’igihe nk’icyo mu mwaka wa 2018.
Hagati ya Nyakanga na Ugushyingo 2019 habonetse umusaruro wa toni 12.
017 z’icyayi, ziruta toni 10.
769 zabonetse mu gihe nk’icyo mu mwaka wa 2018.
Icyo gihe byagaragazwaga kandi ko icyayi cy’u Rwanda cyatunganyijwe cyiyongereyeho 4%, kiva kuri toni 12.
180 zabonetse mu 2018 zigera kuri toni 12.
617 mu 2019.
Mu gihe nk’icyo kandi mu 2019, icyayi cyoherejwe mu mahanga cyinjije $36,088,761, bingana n’izamuka rya 8%, zivuye kuri $ 33,562,294 mu mwaka wabanje.
Imibare ya NAEB igaragaza ko intego ari uko mu mwaka wa 2024, icyayi cy’u Rwanda kizaba cyinjiriza igihugu miliyoni 209 z’amadolari.
Minisitiri w’Imari n’Igenamigambi, Dr Uzziel Ndagijimana, aherutse gutangaza ko kubera Coronavirus, muri iki gihe ibyoherezwa mu mahanga bishobora kuzagabanuka, ariko ko mu gihe iki cyorezo kizaba cyarangiye, ibintu bishobora kujya mu buryo.
Yavuze ko ku isoko muri iki gihe ibiciro by’ikawa bihagaze neza nubwo ubu atari igihe cy’umusaruro, gusa iby’icyayi byo biri kugenda bigabanuka ku isoko.
Mu kugabanya icyuho kiri hagati y’ibyoherezwa mu mahanga n’ibitumizwayo, u Rwanda rurateganya gukomeza guteza imbere ibikorerwa mu Rwanda, Abanyarwanda bagakangukira kubigura kugira ngo bisimbure ibyo hanze.
Minisitiri Dr Ndagijimana yavuze ko ubu igipimo cy’ubukungu bw’u Rwanda kigaragaza ko butazazamuka ku kigero cya 8% nk’uko byari byitezwe, aho ubu imibare yagiye ivugururwa ikava kuri 5.
1%, nyuma biramanuka bigera kuri 3.
5% “ubu turi hafi kuri 2% nubwo bitari byarangira neza".
Umwuka w’intambara ukomeje gututumba hagati ya Amerika na Iran
Nyuma y’igitero cyagabwe na Leta Zunze Ubumwe za Amerika mu rukerera rwo kuri uyu wa Gatanu, kigahitana Gen Qasem Soleimani, wari usanzwe ayobora umutwe udasanzwe w’ingabo zirinda abategetsi bakomeye muri Iran; impungenge n’ubwoba bw’intambara bikomeje kwiyongera ku batari bake bakurikiranira hafi politiki ya Leta Zunze Ubumwe za Amerika, ndetse n’abatuye mu burasirazuba bwo hagati.
Nyuma y’igitero cyagabwe na Leta Zunze Ubumwe za Amerika mu rukerera rwo kuri uyu wa Gatanu, kigahitana Gen Qasem Soleimani, wari usanzwe ayobora umutwe udasanzwe w’ingabo zirinda abategetsi bakomeye muri Iran; impungenge n’ubwoba bw’intambara bikomeje kwiyongera ku batari bake bakurikiranira hafi politiki ya Leta Zunze Ubumwe za Amerika, ndetse n’abatuye mu burasirazuba bwo hagati.
Iki gitero cyategetswe na Perezida wa Leta Zunze Ubumwe za Amerika, Donald Trump, cyanahitanye Abu Mahdi al-Muhandis, wari umuyobozi wungirije w’umutwe bivugwa ko ufashwa na Iran witwa (Popular Mobilization Forces), ibiro by’ubutasi bya Amerika (CIA) byemeje ko ariwo wateguye ukanagaba igitero kuri Ambasade ya Amerika mu mujyi wa Bagdad mu minsi ishize.
Gen Qasem Soleimani na Abu Mahdi al-Muhandis barasiwe ku kibuga cy’indege cya Iraq i Bagdad, bari mu modoka hamwe n’abandi bantu batanu.
Umuyobozi w’ikirenga muri Iran, Ayatollah Ali Khamenei, wahise ategeka iminsi itatu y’icyunamo mu gihugu hose, yavuze ko hateganyijwe kwihorera gukomeye ku bishe Gen Qasem Soleimani.
Perezida wa Iran, Hassan Rouhani, na we yashimangiye ko igihugu cye kizakora ibishoboka byose kikihorera, aho yunganiwe na minisitiri w’ububanyi n’amahanga muri Iran, Javad Zarif, wavuze ko igitero cya Amerika ari icy’iterabwoba.
Ati “Leta Zunze Ubumwe za Amerika zizirengera ingaruka z’ubujiji bwazo.
Gen Qasem Soleimani yakundwaga kandi agafatwaga n’abanya-Iran benshi nk’umwe mu bantu bashobora kurinda ubusugire bw’igihugu cyabo.
Ubuhangange bwe kandi bwareberwaga mu ishusho y’uko yafatwaga nka nomero ya kabiri mu bafata ibyemezo muri Iran.
Abasesenguzi bavuga iki kuri uyu mwuka w’intambara?
Abademokarate benshi bavuga ko icyemezo cya Trump gishobora gutuma intambara yeruye irota, kandi bakamunenga ko yagifashe atabanje kugisha inama Inteko Ishinga Amategeko.
Kuba Soleimani yari umwanzi wa Amerika hari abademokarate babyemeza ariko bakavuga ko kwica umuntu wa kabiri ukomeye muri Iran kandi bigakorwa nta bwumvikane n’Inteko ishinga amategeko ari ikosa rishobora gushyira akarere kose Iran ihereremo mu ntambara.
Joe Biden wabaye Visi perezida wa Amerika ku ngoma ya Barrack Obama, we yeruye avuga ko Trump yakojeje agati mu ntozi.
Andrew Yang uteganya kwiyamamaza ku mwanya w’umukuru w’igihugu, ahagarariye ishyaka ry’abademokarate yagize ati “ Uko mbibona turashaka intambara na Iran ariko nsanga byaba byiza turebye kure tukirinda gushyira abaturage bacu batuye muri kariya karere mu kaga ko kwibasirwa n’abanzi bacu.
Elizabeth Warren, na we wifuza kuzahagararira ishyaka ry’abademokarate mu matora, yavuze ko icyemezo cya Trump kitarimo ubushishozi.
Ati “Soleimani yari umwicanyi, wahitanye ubuzima bw’abantu benshi barimo n’amagana y’abanyamerika, ariko iki cyemezo kitarimo ubushishozi cyazamuye umwuka w’intambara hagati yacu na Iran, kandi gishobora gutuma hapfa abantu benshi mu karere ko mu burasirazuba bwo hagati Iran iherereyemo.
Icy’ingenzi cyari gikwiye ni ukwirinda indi ntambara.
Minisitiri w’ububanyi n’amahanga w’u Burusiya, busanzwe ari umuterankunga wa mbere wa Iran, yavuze ko igitero cya Amerika kirongera ibibazo mu burasirazuba bwo hagati.
Ku rundi ruhande ariko aba ‘republicains’ bo bavuga ko kwica uwo mugabo byari amahitamo akwiye kuko yari afite amaraso y’abanyamerika mu biganza bye, kandi yari imbogamizi ikomeye ku mutekano w’abanyamerika babarizwa mu karere ko mu burasirazuba bwo hagati n’inyungu zabo.
Lindsey Graham, umusenateri uhagarariye leta ya Carolina y’Epfo yagize ati “Wakoze bwana Perezida kubwo guhagararira Amerika.
Iki gikorwa cya Perezida Trump n’ingabo zacu, ni igisubizo nyacyo ku bushotoranyi bwa Iran bwari burangajwe imbere na Gen Soleimani n’abamushyigikiye.
Yongeyeho ati “Niba Iran ikomeje gutera Amerika n’abadushyigikiye, bagomba kubyishyura ku kiguzi kinini, kirimo no gusenya amariba yabo ya peteroli.
Kuri leta ya Iran, niba mushaka kuguma mu bucuruzi bwa peteroli, mureke Amerika n’abadushyigikiye, kandi muhagarike gutera inkunga imitwe y’iterabwoba hirya no hino ku isi.
Hari amakuru avuga ko iki gitero cyahitanye Gen Soleimani, ingabo za Israel zaba zakigizemo uruhare.
Nta muyobozi n’umwe muri Israel wari wagira icyo avuga kuri iki gitero kuko abaminisitiri bose babujijwe kugira icyo babivugaho kuko bishobora gukururira akaga icyo gihugu.
Umutwe wa Hezbollah ubarizwa muri Liban, ukaba ushyigikiwe na Iran wahamagariye isi yose guhuriza hamwe bagahorera urupfu rwa Gen Soleimani.
Umuyobozi w’uyu mutwe, Sayyed Hassan Nasrallah, yagize ati “Intego ya Leta Zunze Ubummwe za Amerika mu karere ntikwiye kugerwaho binyuze mu cyaha gikomeye cyo kwicwa abajenerali.
Minisitiri w’intebe wa Israel wari mu ruzinduko mu Bugereki, yahise arusubika rutarangiye nyuma yo kumva urupfu rwa Gen Soleimani, mu gihe Naftali Bennett, wari wamusigariyeho yahise atumiza inama y’igitaraganya yigaga ku mutekano i Tel Aviv, ndetse na za ambasade n’ibiro bihagarariye inyungu z’ibindi bihugu bahabwa umuburo wo ku rwego rwo hejuru.
Minisitiri w’ububanyi n’amahanga w’u Bufaransa, Amelie de Montchalin, yavuze ko igihugu cye kizakomeza gukora uko gishoboye mu guteza imbere ituze n’umutekano mu karere k’uburasirazuba bwo hagati nyuma y’ibitero bya Amerika.
Ati “Ibiri kuba nibyo twatinyaga, umwuka mubi hagati ya Leta Zunze Ubumwe za Amerika uri kwiyongera.
Mu minsi ishize Gen Soleimani yari yaravuze ijambo ryarakaje Amerika, aho yagize ati “Ndakubwiye wowe Trump umukinnyi w’urusimbi, ndakubwiye, umenye ko turi hafi yawe kuruta uko ubikeka.
Uzatangiza intambara, ariko nitwe dufite ubushobozi bwo kuzayisoza.
Ibibazo hagati ya leta ya Washington na Tehran byazamutse nyuma yuko Donald Trump akuye igihugu cye mu masezerano yo muri 2015 arebana no kubuza Iran gucura intwaro za kirimbuzi.
Aya masezerano yabuzaga Iran kwigwizaho ibitwaro bya kirimbuzi mu gihe cy’imyaka 10, yafatwaga na benshi nk’intambwe ikomeye yatewe na Perezida Barack Obama muri politiki y’ububanyi n’amahanga.
Kuva mu gitondo cyo kuri uyu wa Gatanu, abantu benshi biraye mu mihanda yo mu murwa mukuru Tehran, bigaragambya bamagana urupfu rwa Gen Soleimani.
Ikindi kibazo kimaze kwigaragaza, ni izamuka rikomeye ry’igiciro cy’ibikomoka kuri peteroli hirya no hino ku masoko mpuzamahanga, ibigaragaza ko nubwo intambara y’amasasu itaratangira mu buryo bweruye, ariko iy’ubukungu yo yahise yaduka.
Ikindi kimenyetso cy’umugambi wa Uganda mu gutera icyuhagiro RNC
Mu gihe umubano w’u Rwanda na Uganda utifashe neza, Uganda ikomeje ibikorwa byayo byo gushyigikira imitwe ibangamiye umutekano w’u Rwanda, aho ibinyamakuru bya Kampala bikomeje ubuvugizi ku mitwe y’iterabwoba irimo na RNC.
Mu gihe umubano w’u Rwanda na Uganda utifashe neza, Uganda ikomeje ibikorwa byayo byo gushyigikira imitwe ibangamiye umutekano w’u Rwanda, aho ibinyamakuru bya Kampala bikomeje ubuvugizi ku mitwe y’iterabwoba irimo na RNC.
Kimwe mu bikorwa bishya, ni ikinyamakuru Daily Monitor kuri uyu wa 2 Kanama cyateruye kivuganira abarwanashyaka ba RNC baba mu Bwongereza, ko bashaka gutaha iwabo nubwo bashinjwa ibyaha bikomeye by’iterabwoba, ariko iki kinyamakuru cyagaragaje ko uyu mutwe ugizwe n’impirimbanyi za demokarasi zishaka impinduka.
Ni ibikorwa bidasiba kandi byiyongera ku kuba Perezida Yoweri Museveni aheruka kwiyemerera ko yahuye n’umwe mu barwanashyaka ba RNC, Charlotte Mukankusi ushinzwe dipolomasi muri uwo mutwe.
Iyi mikoranire ya Uganda ishyigikiye abagamije guhungabanya umutekano w’u Rwanda yagarutsweho kenshi, ko Uganda yahaye rugari umutwe wa RNC ari naho ukorera ibikorwa byo gushaka abayoboke mu banyarwanda baba muri icyo gihugu, ku bufatanye n’urwego rwa gisirikare rushinzwe ubutasi, CMI, abatemeranyije n’uwo mugambi bagakorerwa iyicarubozo rikomeye.
Ambasaderi w’u Rwanda muri Uganda, Maj Gen Frank Mugambage, yavuze ko RNC ari umutwe w’iterabwoba, ku buryo ibyo uvuga byose bidakwiye guhabwa agaciro.
Ni mu gihe abawugize bakabaye bakurikiranwa ku bikorwa uyu mutwe wakoze n’indi migambi mibisha ufite ku Rwanda.
Mu banenze iyi mikorere yo gukeza RNC kandi harimo Yolande Makolo, wibajije niba ubu ari uburyo bushya Uganda izanye nyuma y’imigambi iheruka kuyipfubana yo gushyigikira umutwe witwaje intwaro wagabaga ibitero unyuze mu ishyamba rya Nyungwe.
com/KWCfgoPN2V
— Yolande Makolo 🇷🇼 (@YolandeMakolo) August 3, 2019
Uganda ikomeje ibikorwa bibangamiye abanyarwanda, byanatumye u Rwanda rubuza abaturage barwo kujya muri icyo gihugu kubera iyicarubozo bakorerwayo, kugeza igihe ikibazo cy’umutekano wabo kizakemukira.
Ku wa 22 CMI yataye muri yombi abakirisitu ba ADEPR Kibuye bagera kuri 40 mu murwa mukuru Kampala, ubu bafunzwe mu buryo butemewe n’amategeko kuko bataragezwa imbere y’inkiko ngo bamenyeshe ibyo baregwa, banisobanure.
Ni abanyarwanda biyongera ku bandi bafungiwe muri icyo gihugu, banangiwe gusurwa n’abahagarariye u Rwanda muri Uganda.
Ni mu gihe Itegeko Nshinga rya Uganda riteganya ko nta muntu ugomba gufungwa igihe kirenze amasaha 48 uhereye igihe yafatiwe, ataragezwa imbere y’urukiko.
Abarwanashyaka ba Parti Socialiste bakomeje gucikamo ibice bapfa uruhare rw’u Bufaransa muri Jenoside
Mu ntangiriro za Gicurasi uyu mwaka, abarwanashyaka 23 ba Parti socialiste (PS) mu Bufaransa bahoze muri Guverinoma ya François Mitterand, bandikiye umunyamabanga wa mbere w’iryo shyaka Olivier Faure, bamusaba kwihaniza umukandida wabo mu matora y’abadepite b’u Burayi, washinje Mitterand n’ubutegetsi bwe uruhare muri Jenoside yakorewe Abatutsi mu 1994.
Mu ntangiriro za Gicurasi uyu mwaka, abarwanashyaka 23 ba Parti socialiste (PS) mu Bufaransa bahoze muri Guverinoma ya François Mitterand, bandikiye umunyamabanga wa mbere w’iryo shyaka Olivier Faure, bamusaba kwihaniza umukandida wabo mu matora y’abadepite b’u Burayi, washinje Mitterand n’ubutegetsi bwe uruhare muri Jenoside yakorewe Abatutsi mu 1994.
Abo bari abaminisitiri bikomaga Raphaël Glucksmann wavuze ko Mitterand yagize uruhare muri Jenoside yabaye mu Rwanda mu 1994.
Ni amagambo yavuze amaze kwiyamamaza muri Toulouse ku wa 6 Mata.
Hubert Védrine wabaye Umunyamabanga Mukuru w’Ibiro bya Mitterand, aba Minisitiri w’Ububanyi n’amahanga w’u Bufaransa ndetse ubu uyobora Institut François Mitterrand, na we aheruka kwikoma abashinja Sebuja uruhare muri Jenoside yakorewe Abatutsi.
Nyuma y’imyaka 25 Jenoside yakorewe Abatutsi ihagaritswe, umwuka mubi ugenda ugaruka mu ishyaka ry’aba-socialistes, ushingiye ku ruhare rutaremerwa u Bufaransa bwagize mu itegurwa ry’umugambi wa Jenoside n’ishyirwa mu bikorwa ryawo.
Icyo gihe iri shyaka rikomokamo Mitterand ni ryo ryari riyoboye igihugu.
Nk’uko Jeune Afrique yabitangaje, uwahoze ari umunyamabanga wa PS ashinzwe ibibazo mpuzamahanga, Maurice Braud, aheruka kuvuga ko ibyabaye mu 1994 bitatinzweho cyane na PS, kubera ko ryari rifite ibindi birihangayikishije nk’ingaruka zo gutsindwa amatora y’abadepite mu 1993.
Ibiro byari bishinzwe ububanyi n’amahanga muri PS bisa n’aho ari byo byonyine byemeye kuvuga ku kibazo cya Jenoside yakorewe abatutsi.
Uwari ubibereye umunyamabanga mukuru, Pervenche Berès, yagaragaje ukutemeranya na gahunda za Elysée na Operation Turquoise yatangiye ku wa 22 Kamena 1994.
Mu itangazo uru rwego rw’ishyaka PS rwasohoye ku wa 16 Kamena, rwavuze ko politiki y’amacakubiri yo mu Bufaransa [guhera mu 1990] yabwamburaga uburenganzira bwo kugira uruhare mu gikorwa cya gisirikare.
Biragoye kuganira kuri iyi ngingo mu ba socialistes
Ubwo hibukwaga ku nshuro ya 20 Jenoside yakorewe Abatutsi ihagaritswe, iki kibazo cyazamuye umwuka mubi hagati y’abantu ba hafi ba François Mitterrand n’ishami ry’urubyiruko muri PS, Mouvement des jeunes socialistes (MJS).
Mbere y’iminsi mike ngo ajye i Kigali, uwari kuba ahagarariye guverinoma y’u Bufaransa mu Rwanda, Minisitiri w’ubutabera Christiane Taubira, yasubitse urugendo nyuma y’amagambo Perezida Paul Kagame yavugiye mu kiganiro na Jeune Afrique.
Yagarutse ku ruhare rutaziguye rw’u Bubiligi n’u Bufaransa muri politiki yagejeje kuri Jenoside yakorewe abatutsi ndetse icyo gihugu kindi kiza kugira uruhare mu kuyishyira mu bikorwa.
Ku wa 5 Mata MJS yasohoye itangazo yamagana uko kwisubiraho kwabaye ku munota wa nyuma.
Riti “U Bufaransa bugomba kwemera uruhare rwose bwagize mu gushyigikira ubutegetsi bwateguye jenoside kuva mu 1990 kugeza mu 1994".
Ni ubutumwa ariko bwanenzwe n’abantu ba hafi na Mitterrand.
Paul Quilès wayoboye komisiyo y’Inteko Ishinga amategeko y’u Bufaransa mu isesengura ryo mu 1998 ku ruhare rwabwo mu Rwanda, yavuze ko habayeho ibiganiro hamwe na MJS ku cyicaro cy’ishyaka, hasobanurwa izo ngingo.
Uwari Perezida w’itsinda ry’ubucuti bw’u Rwanda n’u Bufaransa mu Nteko Ishinga amategeko y’icyo gihugu hagati ya 2007-2012, Marylise Lebranchu, ahamya ko atari ubwa mbere umubano w’u Rwanda n’u Bufaransa uteje umwiryane hagati y’abantu bakabaye bashyigikirana.
Mu 2010 mu gihe umubano w’u Rwanda n’u Bufaransa wari uhagaze neza ku butegetsi bwa Nicolas Sarkozy wanagiriye uruzinduko i Kigali muri Gashyantare uwo mwaka, Marylise wari umudepite w’umu socialiste yagombaga kujya mu Rwanda ayoboye rya tsinda ry’ubucuti kuva ku wa 7 kugeza ku wa 10 Kamena.
Ati "Mbere yo kugenda, nakiriye telefoni ya Hubert Védrine [wabaye Umunyamabanga Mukuru wa Elysée], wakuraga icyasha cyose ku Bufaransa, hamwe n’indi ya Paul Quilès.
Twashyizweho igitutu,"
Mu mvugo za MJS cyangwa Raphaël Glucksmann ndetse n’abahoze ari abantu ba hafi ba Mitterrand, bisa n’aho icyuho kirimo hagati aho bigoye kuzikiba.
Jean-Christophe Cambadélis wigeze kuba umunyamabanga wa mbere muri iri shyaka (2014- 2017), aheruka kugira ati “Hari byinshi boshobora kuvugwa ku bikorwa by’u Bufaransa mu Rwanda, ariko ntabwo twabyita kugira uruhare muri Jenoside.
Olivier Faure uri muri uyu mwanya na we asa n’uwamaze kwerekana aho ahagaze.
Muri Mata 2019 yanze gushyira umukono ku nyandiko yasinyweho n’andi mashyaka, yasabaga Perezida Emmanuel Macron kujya mu Rwanda “kuvugisha ukuri" kuri Jenoside.
Mu ibaruwa yo ku wa 15 Werurwe Olivier Faure yandikiye Benjamin Abtan uyobora umuryango wo mu Burayi urwanya ivangura, EGAM, ari na wo watangije icyo gitekerezo, yitandukanyije n’icyo gikorwa avuga ko “cyaha agaciro gahunda z’ubutegetsi bw’igitugu, bwica bukanafunga abatavuga rumwe nabwo.
Ku wa 20 Gicurasi, Olivier Faure yakiriye Hubert Védrine na Paul Quilès, aho abo batatu bemeranyije ku mwanzuro ko “nyuma y’amatora y’u Burayi, ishyaka PS rizatangiza ibiganiro ku bagize uruhare muri Jenoside mu Rwanda.
Tuzasaba ifungurwa ry’ishyinguranyandiko z’ibihugu byose n’inzego zagize ruhare muri ayo makimbirane, kuva ku ntangiroro yayo kugeza ku iherezo.
Kugeza ubu ayo madosiye ntiyafunguwe.
Muri Nyakanga hagati ariko Olivier yagize ati “Ntabwo uyu mushinga utatangira ariko nshyigikiye icyo gitekerezo.
Paul Quilès we yavuze ko yifuza biganiro, ariko binafite imirongo bigenderaho.
Ati “Nifuza ibiganiro aho ibintu byose tuzabishyira ku meza, ariko byibanda mbere na mbere, ku mateka bigendana n’igihe.
Bitari ibiganiro bishingiye kuri raporo ya Mucyo [yasohotse mu 2008 yakozwe na komisiyo yigenga yashyiriweho gushaka ibimenyetso ku ruhare rw’u Bufaransa mu gutegura no gushyira mu bikorwa umugambi wa Jenoside yakorewe Abatutsi mu 1994], ivuga ko u Bufaransa hari amakosa bwakoze.
2020, ihurizo ku ireme rya demokarasi ya Afurika y’Iburasizuba kubera amatora ateganyijwe
Muri uyu mwaka, ibihugu bine byo muri Afurika y’Iburasirazuba birateganya kuzagira amatora.
Ibyo birimo Somalia, Tanzania, Ethiopia n’u Burundi.
Ni amatora arimo ay’abakuru b’ibihugu n’ay’Inteko Ishinga Amategeko yombi azashyira ku munzani ireme rya demokarasi muri ako gace.
Muri uyu mwaka, ibihugu bine byo muri Afurika y’Iburasirazuba birateganya kuzagira amatora.
Ibyo birimo Somalia, Tanzania, Ethiopia n’u Burundi.
Ni amatora arimo ay’abakuru b’ibihugu n’ay’Inteko Ishinga Amategeko yombi azashyira ku munzani ireme rya demokarasi muri ako gace.
Ni igihugu cyakunze kurangwa no guhererekanya ubutegetsi mu mahoro guhera igihe cyaboneye ubwigenge.
Ishyaka riri ku butegetsi Chama Cha Mapinduzi riracyahabwa amahirwe yo kugumana ubutegetsi.
Mu gihe hitegurwa amatora rusange azaba mu Ukwakira 2020, abatavuga rumwe na Leta n’imiryango itegamiye kuri Leta bafite impungenge ko Guverinoma ya Perezida John Pombe Magufuli ishobora kubangamira ubwisanzure bwo gutanga ibitekerezo.
The East African yatangaje ko kuri ubu Guverinoma yakuyeho ibikorwa by’abatavuga rumwe na Leta, bivuze ko nta bikorwa byo gukoresha inama bishoboka mu mashyaka atavuga rumwe na Leta.
Hari abantu bafunzwe, abanyamakuru bamwe baburirwa irengero abandi barafungwa nk’urugero rw’umunyamakuru Eric Kabendera cyangwa Paul Magotti wari impirimbanyi y’uburenganzira bwa muntu.
Uko kubangamira abatavuga rumwe na Leta kwatumye amashyaka atavuga rumwe na Leta yanga kwitabira amatora y’inzego z’ibanze yabaye mu Ugushyingo umwaka ushize, bituma ishyaka CCM riyatsinda ku kigero cya 99%.
Umunyapolitiki utavuga rumwe na Leta, Tundu Lissu aherutse kuvuga ko guhagarika ibikorwa y’abatavuga rumwe na Leta, ari ikimenyetso ko amatora ya 2020 atazaba mu mucyo.
Perezida Magufuli yatowe mu 2015 afite intego yo kurwanya ruswa.
Nubwo yatangije intambara ku baryi ba ruswa, ashinjwa kubangamira demokarasi mu gihugu, gupfukirana amajwi y’abamunenga no kubibasira.
Amatora atenganyijwe muri Gicurasi uyu mwaka, mu gihe hakiri urujijo niba Perezida Pierre Nkurunziza azongera kwiyamamaza nyuma ya manda ya gatatu yafashe mu 2015 igateza imvururu.
Ikindi gihangayikishije ni ukumenya niba Guverinoma ye ifite ubushobozi bwo gutegura amatora anyuze mu mucyo, kuko imiryango n’ibihugu byinshi byateraga inkunga icyo gihugu, byarayihagaritse bishinja Nkurunziza guteza akaduruvayo mu gihugu.
Nubwo Nkurunziza yatangaje ko atazongera kwiyamamaza, ababirebera hafi bavuga ko ashobora kwisubiraho cyangwa agashyiraho umuntu azajya atagekeramo.
Nta kimenyetso cyerekana ko Nkurunziza agiye kuva muri politiki y’u Burundi mu gihe muri Gashyantare umwaka ushize, yimuye ibiro bya Perezida akabijyana mu Mujyi wa Gitega ari naho avuka.
Raporo y’Umuryango w’Abibumbye yo muri Nzeri 2019, igaragaza ko nta cyizere cy’imigendekere myiza y’amatora mu Burundi mu 2020, mu gihe hakiri Perezida wigaragaza nk’igitangaza’.
Loni ivuga ko ari Perezida wigwijeho ububasha bwose we n’ishyaka rye CNDD FDD, n’ibyaha bishinjwa urubyiruko rw’ishyaka rye ruzwi nk’Imbonerakure rushinjwa guhutaza uburenganzira bw’abaturage n’abatavuga rumwe na Leta.
Icyakora Minisitiri w’Ububanyi n’Amahanga w’u Burundi, Ezechiel Nibigira, aherutse kubwira Inteko rusange ya Loni, ko mu gihugu hari umwuka mwiza uzatuma amatora agenda neza.
Amatora yo muri Somalia ni ingenzi cyane ku mutekano w’akarere.
Iki ni igihugu kimaze igihe mu mvururu.
Hashize imyaka 50 Perezida atorwa n’itsinda ry’abantu bake baba batoranyijwe, kubera ubwoba bw’uko hateguwe amatora rusange abaturage bakitabira, bishobora guteza imvururu n’umutekano muke.
Mu matora ya 2009, aya 2012 na 2017 hose abagize Inteko Ishinga Amategeko na Perezida bagiye batorwa n’abantu 14 000 babaga batoranyijwe ngo bahagararire ubwoko buba muri icyo gihugu.
N’uyu munsi haracyari impungenge niba amatora yo muri Somalia koko azaba dore ko aya Perezida aherutse yabereye muri parikingi y’ikibuga cy’indege.
Ikibazo cy’umutwe w’iterabwoba wa al Shabaab ndetse no kuba abatavuga rumwe na Leta baherutse gushinja Perezida Mohamed Abdullahi Farmaajo gushaka kuguma ku butegetsi biteye impungenge ku mutekano w’amatora ateganyijwe.
Guverinoma yatangaje ko yiteguye gukoresha amatora agaca mu mucyo kandi buri muturage wemerewe gutora agatora.
Guverinoma yanavuze ko vuba aha izageza ku Nteko Ishinga Amatora umushinga w’amatora kugira ngo wemezwe.
Icyakora, iki gihugu cyiracyafite ikibazo cyo kuvugurura Itegeko Nshinga.
Nubwo itsinda ryahawe kurivugurura ryagejeje ku Nteko umushinga w’itegeko, haracyari imbogamizi.
Iya mbere ni uko nta matora ya kamarampaka ashobora kuba hatarakemuka ikibazo cy’agace ka Somaliland kifata nk’igihugu ukwacyo mu gihe Somalia igafata nk’agace kayo.
Mu bindi kandi ivugurura ry’itegeko Nshinga rigomba kureba harimo aho umurwa mukuru ukwiriye kuba, uburyo ubuyobozi bwa za Leta zigize icyo gihugu bukorana na Leta nkuru n’ibindi.
Mu gihe ivugurura ry’itegeko Nshinga ritaraba, n’tegeko rigenga amatora ntirizashoboka kuko abantu ntibashobora gutangira kwiyandikisha hataraboneka itegeko rigenga amatora kandi naryo rigomba kugenwa n’Itegeko Nshinga.
Indi mbogamizi ni umutekano muke.
Igice kinini cy’igihugu kiracyari mu maboko y’umutwe wa al Shabaab, bivuze ko aho hantu al shabaab ifite amatora atazashoboka.
No mu murwa mukuru Mogadishu naho umutekano waho ntiwizewe.
Ibyo bigaragazwa n’uko tariki 28 Ukuboza 2019, imodoka itezemo igisasu yaturikiye aho abantu basakirwa mu murwa mukuru kigahitana abantu 78.
Perezida Farmaajo yavuze ko icyo gitero ari icy’iterabwoba kandi kitazihanganirwa, icyakora abatavuga rumwe na we bamushinja kubembekereza al shabaab kuko uduce Leta yigaruriye guhera mu 2017 ubwo Farmaajo yajyaga ku butegetsi ari duke.
Amatora ateganyijwe muri Gicurasi 2020, ni aya mbere azaba abaye guhera Minisitiri w’Intebe wahawe n’igihembo cyitiriwe Nobel, Dr Abiy Ahmed agiye ku butegetsi.
Umwanzuro aherutse gufata wo gusesa amashyaka yose yari agize Ihuriro EPRDF (Ethiopian People’s Revolutionary Democratic Front), agashinga ishyaka rya PP watumye havuka impungenge n’umwuka mubi mu gihugu.
Hari abadashyigikiye iryo shyaka PP kuko risa nk’irije guhanagura umuco n’umuhate bashyizeho bubaka amashyaka yabo mu myaka 30 ishize.
Abatabyumva cyane ni abo mu mashyaka nka Tigray Peoples Liberation Front (TPLF), n’igice cy’ishyaka Oromo Peoples Democratic Organisation (OPDO) ari naryo Abiy aturukamo, rishobora no kumurwanya agatsindwa.
Amavugurura yakozwe na Dr Abiy yazanye umucyo muri Ethiopia yahoze ifatwa nk’igihugu kibangamira uburenganzira bwa muntu ariko byanateje imvururu zishingiye ku turere zitewe n’abandi bantu bakomeye bafite inyota y’ubutegetsi.
Guhera mu 1995, Ethiopia yagiye ikora amatora mu gihe cyagenwe.
Icyakora, uretse mu 2005, nta na rimwe higeze habaho amatora arimo guhangana kugaragara nkuko The East African yabitangaje.
Bumva ko kugira ngo babemere bavuga nabi u Rwanda – Biruta avuga kuri Muzito
Minisitiri w’Ububanyi n’Amahanga, Dr Vincent Biruta, yavuze ko imvugo y’abanyapolitiki na bamwe mu basenyeri muri Kiliziya Gatolika muri RDC, bifuza ko batera u Rwanda rukanomekwa ku gihugu cyabo; bibabaje kuko ari uburyo bwo gushaka kugaragaza ko ibibazo igihugu cyabo gifite bituruka ku muturanyi.
Minisitiri w’Ububanyi n’Amahanga, Dr Vincent Biruta, yavuze ko imvugo y’abanyapolitiki na bamwe mu basenyeri muri Kiliziya Gatolika muri RDC, bifuza ko batera u Rwanda rukanomekwa ku gihugu cyabo; bibabaje kuko ari uburyo bwo gushaka kugaragaza ko ibibazo igihugu cyabo gifite bituruka ku muturanyi.
Byagarutsweho mu kiganiro cya mbere Minisitiri w’Ububanyi n’Amahanga, Dr Vincent Biruta, yagiranye n’itangazamakuru kuva mu Ugushyingo 2019 ubwo yajyaga kuri uyu mwanya.
Ni ikiganiro cyagarutse ku ngingo zitandukanye zigaruka ku mubano w’u Rwanda n’ibihugu byo mu karere ndetse hagaragazwa n’ibyakozwe mu mwaka ushize.
Minisitiri Biruta yabajijwe ku mvugo y’abanyapolitiki bo muri RDC ko igihugu cyabo kidashobora kubona amahoro “tudateye u Rwanda, byaba ngombwa tukarufata.
Byavuzwe na Adolphe Muzito wigeze kuba Minisitiri w’Intebe wa Repubulika Iharanira Demokarasi ya Congo (RDC) ubu akaba ari Umuhuzabikorwa w’Impuzamashyaka itavuga rumwe na Leta muri icyo gihugu yitwa Lamuka.
Ni imvugo yakongeje uburakari mu banyarwanda batandukanye ndetse abandi bayobozi ba Lamuka barimo Jean Pierre Bemba na Moïse Katumbi, bitandukanya na we ku ku ikubitiro, banamusaba kwisubiraho ku ijambo yavuze.
Minisitiri w’Ububanyi n’Amahanga, Dr Vincent Biruta, yavuze ko imvugo z’abanyapolitiki bamwe bo muri RDC ku Rwanda zibabaje kuko ahanini n’ibyo bavuga ari ibintu biba bidafite inshingiro.
Ati “Ni ibintu bibabaje, wakwiteguye ko ibyo bavuga biba bifite icyo bafite gifatika ariko nta gihari.
Ntabwo ari ubwa mbere bene ibi bibazo bibaho, hashize igihe hari abanyapolitiki bo muri RDC bumva ko kugira ngo abaturage babo babemere ari uko bavuga nabi u Rwanda.
Biruta yavuze ko ibyavuzwe n’aba banyapolitiki ndetse na bamwe mu bo muri Kiliziya Gatolika bidashobora guhungabanya umutekano w’u Rwanda na RDC.
Yavuze ko ubu RwandAir yatangiye gukora ingendo muri RDC, ko ndetse ingabo z’iki gihugu ziri mu bikorwa byo guhashya imitwe igamije guhungabanya umutekano w’u Rwanda ibarizwa mu Burasirazuba bw’igihugu.
Ati “Bavuge ibyo babonye, biriya ntabwo bizabura kandi n’igihe kizerekana ko ntaho byari bishingiye.
Minisitiri Dr Biruta yashimye uruhare rw’ubuyobozi bwa RDC mu guhashya imitwe yitwaje intwaro ibarizwa mu Burasirazuba bwa RDC irimo na bamwe mu bagize uruhare muri Jenoside yakorewe Abatutsi.
Yavuze ko u Rwanda rumaze kwakira abantu 1919 bari mu mashyamba ya Congo aho ingabo za RDC zagabye ibitero ku mitwe yitwaje intwaro.
Abo batahutse hacumbikiwe mu nkambi ya Nyarushishi.
Abarwanyi 562 nabo bagaruwe mu Rwanda, aho ubu bari kwigishwa kugira ngo babe basubira mu buzima busanzwe.
Ati “Ingabo za RDC zakoze ibikorwa byiza, zishe benshi muri abo harimo n’abayobozi b’utwo dutsiko.
U Rwanda na RDC bifitanye umubano mwiza cyane cyane nyuma y’aho Felix Tshisekedi atorewe kuyobora icyo gihugu, akavuga ko arajwe ishinga no kubana neza n’ibihugu by’ibituranyi.
Amafoto: Niyonzima Moise
2019: Umwaka w’amarira n’imiborogo mu birindiro by’abarwanya u Rwanda
Umwaka wa 2019 usa n’utazasibangana mu mitwe yitwa ko irwanya Guverinoma y’u Rwanda, kuko usize abo udahitanye imigambi yabo iri mu kangaratete ndetse abandi bari mu mazi abira, kuko isaha iyo ari yo yose ibintu byabahindukiraho.
Umwaka wa 2019 usa n’utazasibangana mu mitwe yitwa ko irwanya Guverinoma y’u Rwanda, kuko usize abo udahitanye imigambi yabo iri mu kangaratete ndetse abandi bari mu mazi abira, kuko isaha iyo ari yo yose ibintu byabahindukiraho.
Kuva mu myaka ishize, umutwe wavugwaga cyane wari FDLR kuva mu myaka ya 2000, aho yashinzwe n’abagize uruhare muri Jenoside yakorewe Abatutsi mu 1994.
Habanje gushingwa RDR, haza ALIR 1 na ALIR 2, nyuma yo kuba FDLR baza gutandukana havuka CNRD na RUD-Urunana.
Magingo aya FDLR na RUD Urunana ni imitwe ikomeje kubangamira umutekano w’u Rwanda, nubwo nayo itorohewe muri uyu mwaka urimo kugana ku musozo.
Umuyobozi wa FDLR yaguye muri gereza abandi bagwa mu bihuru
Muri Mata 2006 nibwo Dr Ignace Murwanashyaka wayoboraga FDLR yafatiwe mu Majyepfo y’u Budage avuye gusura abarwanyi muri RDC.
Mu 2015 urukiko rwa Stuttgart rwamuhamije ibyaha hamwe na Straton Musoni wari umwungirije.
Muri Mata 2019 nibwo inkuru yabaye kimomo ko Murwanashyaka yaguye muri gereza atarangije igifungo cy’imyaka 13 yakatiwe, maze urwamutwaye rutangira kototera abamukoreye mu ngata.
Bidateye kabiri, muri uko kwezi kwa Mata nibwo Nsekanabo Jean Pierre uzwi nka Lt.
Col Abega Kamara wari ushinzwe iperereza muri FDLR na Nkaka Ignace uzwi nka La Forge Fils Bazeye wari umuvugizi wayo, bagejejwe imbere y’urukiko kugira ngo baburane ku ifungwa n’ifungurwa ry’agateganyo.
Abo bombi inkuru y’ifatwa ryabo yabaye kimomo mu Ukuboza 2018, ko bafatiwe ku mupaka wa Bunagana bavuye muri Uganda mu nama yabaye hagati ya tariki 15-16 Ukuboza, yahuje abahagarariye RNC ya Kayumba Nyamwasa na FDLR.
Bivugwa ko byari ku butumire bw’ubuyobozi bwa Uganda, hagamijwe kunoza umubano hagati y’iyo mitwe y’iterabwoba n’inzego za gisirikare za Uganda no kunoza imikoranire mu migambi yo guhungabanya umutekano w’u Rwanda.
Umunyamabanga wa Leta muri Uganda ushinzwe ubutwererane bw’akarere, Philemon Mateke, byatangajwe ko ari we wari umuhuza wabo, na we uyu mwaka umusize atorohewe kuko nubwo Perezida Yoweri Museveni akomeje kumuryamaho, amakuru y’iperereza akomeje kumushyira hanze ko yari n’inyuma y’igitero abarwanyi ba RUD Urunana bagabye i Musanze ahazwi nko mu Kinigi mu ijoro ryo ku wa 4 Ukwakira, kigahitana abaturage 14.
Ibya FLN byasubiwemo
Umwaka ushize waranzwe n’ibitero binyuranye byagiye byigambwa n’umutwe wa FLN, wari ufite Nsabimana Callixte wiyise Sankara, nk’umuvugizi wawo.
Muri Nyakanga 2018 abantu bitwaje intwaro zirimo n’imbunda bateye abaturage mu Murenge wa Nyabimata babasahura amatungo, ibiribwa, imyenda n’amafaranga.
Mu ijoro ryo ku wa 19 Kamena 2018 nabwo abantu bitwaje imbunda, bishe barashe abantu babiri muri Nyaruguru, bakomeretsa batandatu barimo n’Umunyamabanga Nshingwabikorwa w’Umurenge wa Nyabimata, Nsengiyumva Vincent, batwika n’imodoka ye na moto y’umuturage.
Mbere yaho tariki ya 10 Kamena 2018, amabandi yitwaje intwaro gakondo hamwe n’imbunda, yateye abaturage bo mu Murenge wa Ngera mu Karere ka Nyaruguru arabakomeretsa abatwara n’imitungo irimo amafaranga, televiziyo, inkweto n’ibindi.
Ibyo bitero byatangiye kujya byigambwa n’umutwe wa FLN, mu ijwi rya Nsabimana Callixte nk’umuvugizi.
Muri Mata 2019 nibwo inkuru yabaye kimomo ko Nsabimana yafatiwe muri Comores.
Ubwo yagezwaga imbere y’urukiko ku wa 23 Gicurasi 2019, Nsabimana yabwiye urukiko ko nta byinshi afite byo kwireguza kuko ibyaha 16 akurikiranyweho bimwe yabikoze ku giti cye ibindi bigakorwa n’umutwe yari abereye umuvugizi.
Ubu afunzwe by’agateganyo mbere yo gutangira kuburana mu mizi, aregwa ibyaha birimo iremwa ry’umutwe w’ingabo ritemewe, Icyaha cy’iterabobwoba ku nyungu za politiki, gukora no kugira uruhare mu bikorwa by’iterabwoba, gutanga amabwiriza mu gikorwa cy’iterabwoba, kuba mu mutwe w’iterabwoba, icyaha cyo kugambana no gushishikariza abandi gukora iterabwoba n’ibyaha by’ubwicanyi n’ubwinjiracyaha bw’ubwicanyi.
Aregwa kandi gufata bugwate, gukwiza amakuru atariyo cyangwa icengezamatwara rigamije kwangisha leta y’u Rwand amu bihugu by’amahanga, guhakana Jenoside, kwiba yitwaje intwaro, gutwika, kugirana umubano na leta y’amahanga hagamijwe gushoza intambara, gukora cyangwa gukoresha impapuro mpimbano, gukubita no gukomeretsa ku bushake no gutanga, kwakira no gushishikariza kwakira ibikomoka ku iterabwoba.
Amakuru ataremezwa ahamya ko Herman Nsengimana wasimbuye Nsabimana muri FLN, na we mu minsi ishize yacakiriwe mu mashyamba ya RDC hamwe n’abandi barwanyi benshi.
Abakuru ba FDLR bishwe umusubizo
Muri Nzeri 2019 nibwo Ingabo za Repubulika ya Demokarasi ya Congo, FARDC, zemeje ko zishe Lieutenant General Sylvestre Mudacumura wayoboraga umutwe wa FDLR, yicirwa mu gace ka Bwito mu Ntara ya Kivu y’Amajyaruguru.
Nyuma y’iminsi mike, nibwo FARDC, binyuze mu bikorwa byiswe ‘Sokola 2’ yeretse itangazamakuru bane mu barwanyi ba FDLR, bahoze ari abarinzi ba Gen Mudacumura.
Mudacumura yahoze mu Ngabo z’u Rwanda mbere ya Jenoside yakorewe Abatutsi mu 1994, yabaye mu mutwe w’abarindaga Perezida Juvenal Habyarimana ndetse yari umuyobozi wungirije wawo.
Nyuma yo gutsinda urugamba rwo kubohora igihugu n’ingabo zari iza RPA, Gen Mudacumura na bagenzi be bafashe iy’ishyamba, aho bakoreye ibyaha ndengakamere ku baturage bo mu Burasirazuba bwa RDC.
Mbere yo kwicwa, Mudacumura yashakishwaga n’urukiko mpuzamahanga mpanabyaha akekwaho ibyaha icyenda byiganjemo iby’intambara n’iyicarubozo yakoze hagati y’umwaka wa 2009 na 2010.
Yagizwe Umugaba Mukuru w’Ingabo za FDLR nyuma y’itahuka rya rya General Paul Rwarakabije wawuyoboraga mbere ye.
Urukiko Mpuzamahanga mpanabyaha rw’i La Haye mu Buholandi rwamushyiriyeho impapuro zisaba ko atabwa muri yombi 13 Nyakanga 2012.
Gusa yari atarafatwa.
Isasu ryavuze mu birindiro bya P5
Umutwe wa P5 umaze igihe ufite ibirindiro mu mashyamba ya RDC, ni umwe mu itarahiriwe n’imigambi yo gutera u Rwanda, nyuma yo gushingwa n’ihuriro ry’amashyaka atanu ariyo Amahoro People’s Congress, Forces Démocratiques Unifieés – Inkingi (FDU-Inkingi); People’s Defence Pact-Imanzi (PDP-Imanzi), Rwanda National Congress (RNC) na PS Imberakuri ya Bernard Ntaganda, maze uragizwa Kayumba Nyamwasa.
Uyu mutwe Kayumba aheruka kuwusaba kuvana abarwanyi bawo muri Kivu y’Amajyepfo ngo wegere umupaka wa Uganda aho bivugwa ko wari wizeye guhabwa inkunga ifatika kurusha izo wahabwaga uri hafi y’u Burundi, ariko inzira ntiyabwira umugenzi.
Ku wa 19 Mata ngo nibwo bimutse, bageze Kalehe bahura n’umutwe wa MRCD uyoborwa na Gen Irategeka, bababwira ko ngo bo batangiye akazi muri Nyungwe.
Bamaze kuruhuka ngo bakomeje urugendo "rutabahiriye na gatoya," kuko bageze muri Gatoyi i Masisi, bahuye n’ibico byinshi bya FARDC, bararaswa, bamwe bafatwa mpiri abandi bishyikiriza Monusco.
Ubwo bari imbere y’urukiko i Kigali, abenshi bahurizaga ku kuvuga ko bashyikirijwe u Rwanda ku wa 18 Kamena 2019, nubwo hari abo byamenyekanye ko batashye bucece bakanagera mu kigo kinyuzwamo abavuye ku rugerero i Mutobo, ariko mu iperereza bikaza gutahurwa ko urugendo rwabo rutacukirizwa aho, berekezwa mu nkiko.
Ubu abarwanyi 25 bayobowe na Rtd Major Mudathiru Habib bari kuburanira mu rukiko rwa gisirikare mu Rwanda, ndetse uyu we yarashwe ukuguru ku buryo kwangiritse bikomeye, ariko ntabura kurandatwa n’ingabo z’u Rwanda yiteguraga kugabaho igitero.
Gen Musabyimana wa RUD Urunana yarishwe
Mu ijoro ryo ku wa 4 Ukwakira rishyira ku wa 5 Ukwakira 2019, abagizi ba nabi biganjemo abitwaje intwaro gakondo bateye mu Murenge wa Kinigi mu Karere ka Musanze bica abaturage 14 abandi barakomereka.
Ku wa 6 Ukwakira nibwo Polisi y’u Rwanda yatangaje ko inzego z’umutekano zishe abagizi ba nabi 19 ndetse abandi batanu mu bagabye icyo gitero, bafatwa mpiri.
Nyuma y’urupfu rw’abambari be, ku wa 10 Ugushyingo 2019 Gen Musabyimana Juvenal uzwi nka Jean Michel Africa wayoboraga RUD Urunana, yishwe na FARDC.
Uyu yaguye mu gitero gikomeye FARDC yagabye mu gace ka Binza hafi y’umupaka w’iki gihugu na Uganda.
Uyu mugabo wabaye mu ngabo za ex-FAR, yari umwe mu barwanyi b’umutwe wa FDLR/FOCA mbere y’uko ucikamo ibice akajya muri RUD-Urunana.
Vuruguvurugu muri RNC
Mu gihe abiyemeje gufata intwaro ngo barwanye u Rwanda bakomeje gutikira umunsi ku munsi, abibumbiye mu mutwe w’iterabwoba wa RNC nabo umwaka wa 2019 ubasize ahabi.
Uyu mwaka usize mu rungabangabo umuryango wa Benjamin Rutabana, wabuze kuva muri Nzeri ubwo yajyaga mu bikorwa by’uwo mutwe muri Uganda, ugashinja Kayumba Nyamwasa n’abandi bayobozi ba RNC kuba inyuma y’ibura rye.
Rutabana ngo yahagurutse i Bruxelles ku wa Gatatu tariki 4 Nzeri 2019 agana Entebbe muri Uganda.
Yabanje guhagarara i Dubai mbere yo kugera ku kibuga cy’indege cya Entebbe ku wa 5 Nzeri saa 13:50.
Yakomeje kuvugana kuri telefoni n’umugore we Diane Rutabana, ku wa 8 Nzeri ntiyongera kumva ijwi rye.
Amakuru ahamya ko Rutabana yagiranye ubwumvikane buke na bagenzi be b’abayobozi muri RNC kuko yarakajwe n’uko abarwanyi ba P5 bari mu nkiko i Kigali, mu gihe ubwo bajyaga gutabwa muri yombi, Kayumba yahaye itegeko Major Habib Mudathiru wari ubayoboye kubavana muri Kivu y’Amajyepfo bakajya ku mupaka wa Uganda, aho bazahabwa inkunga zihagije kurusha izo bahabwaga hafi y’u Burundi.
Icyo gihe ngo Kayumba yarenze ku nama zatanzwe na Rutabana, nyamara abo barwanyi bajya kwimuka, barakoresheje $12000 yoherejwe na Ben Rutabana kuri Western Union i Bujumbura.
Uburakari bwa Rutabana agashaka kwaka ibisobanuro Kayumba wagushije ingabo zabo mu biganza by’uwo bahanganye, ngo byaba impamvu yatumye ashaka ‘kumwumvisha’, kuko umusirikare muto yari ashatse kubaza byinshi ‘Jenerali’, ndetse bikekwa ko ubwo Rutabana yajyaga muri Uganda yari agiye mu bikorwa bya gisirikare, arenze ku gushaka kwa Kayumba.
Hejuru y’ibyo, bamwe mu bayobozi ba RNC muri Canada baheruka guhambirizwa bashinjwa gusuzugura ubuyobozi bukuru bw’ishyaka.
Mu birukanwe muri RNC harimo Simeon Ndwaniye wari Umuhuzabikorwa w’akarere ka Windsor na Jean Paul Ntagara wari Umuhuzabikorwa wungirije w’Intara ya Canada akaba n’umubitsi wayo, wari uherutse guhagarikwa ashinjwa gufatira umutungo w’ihuriro.
Harimo kandi Achille Kamana wari komiseri ushinzwe ubukangurambaga mu ntara ya Canada akaba n’umuhuzabikorwa w’akarere ka Ottawa-Gatineau, na Tabitha Gwiza wari komiseri ushinzwe abari n’abategarugori mu ntara ya Canada n’umubitsi mu karere ka Windsor.
Uyu Gwiza ni mushiki wa Ben Rutabana waburiwe irengero wari na komiseri ushinzwe kongera ubushobozi muri RNC, bakaba abavandimwe ba Adeline Rwigara.
Gwiza avuga ko kugeza ubu ikibazo cy’ibura rya Rutabana ahinduka umwanzi muri RNC, ku buryo urebye uko abakuru muri RNC babyitwaramo, ubona ko ari bo bari hejuru y’ibura rya Ben Rutabana.
Kugeza ubu amakuru anakomeje kuvugwa ko Kayumba Nyamwasa na we yaba atorohewe ku buyobozi bwa RNC, ku buryo isaha n’isaha ashobora kwirukanwa ku buyobozi bw’uyu mutwe mu bijyanye n’igisirikare, kimwe n’abandi bafatanya kuyobora.
Ntabwo ikibazo kirarangira
Nubwo hari abagerageje guhungabanya umutekano bakabyishyurira ikiguzi kiri hejuru, bigaragaza ko urugendo rukiri rurerure, ku buryo inzego zishinzwe umutekano ari ngombwa kugarira zigakomeza.
Umutwe wa FDLR uheruka kwimika Pacifique Ntawunguka "Omega".
Mu kiganiro yahaye urubyiruko rugera kuri 200 rubarizwa mu muryango w’abanyeshuri barokotse Jenoside yakorewe Abatutsi mu 1994, mu 2016, Umujyanama wa Perezida wa Repubulika mu by’umutekano, Gen James Kabarebe, yahishuye uburyo Gen Ntawunguka wamubwiye ko azagaruka mu Rwanda ari uko nta mututsi ukirurimo.
Hari kandi n’umuyobozi mukuru wa FDLR, Gen Byiringiro Victor Rumuli bakunze kwita Victor Rumuri cyangwa Michel Byiringiro.
Uretse abo, mu minsi ishize nibwo Faustin Twagiramungu uba mu Bubiligi, yumvikanye ashishikariza abantu batandukanye kwinjira mu mitwe irwanya Leta y’u Rwanda, aho ubu ari umwe mu bayobozi b’ihuriro MRCD rifite umutwe wa FLN.
Ni umutwe ahuriramo na Paul Rusesabagina wamenyekanye kubera Hotel Rwanda.
Ku wa Gatanu nibwo Perezida wa Repubulika ya Demokarasi ya Congo, aho iyi mitwe yose yabonye urubuga rwo gucura imigambi yayo, Felix Tshisekedi, yatangarije Inteko Ishinga amategeko ko mu bikorwa byo kurwanya imitwe yitwaje intwaro ikorera muri icyo gihugu, ingabo z’igihugu zimaze gufata abarwanyi 1712 b’umutwe wa CNRD.
Yavuze ko ubwo yageraga ku butegetsi, ibice bitandukanye by’igihugu byari byugarijwe n’ibikorwa by’imitwe yitwaje intwaro, ariko uyu munsi, kubera guhamagararira iyi mitwe gushyira intwaro hasi n’ibikorwa bya FARDC, amahoro amaze kugaruka muri Kasai, ndetse no muri Tanganyika ni mu gihe cya vuba.
Gusa ngo ikibazo gikomeye gisigaye mu majyaruguru mu bice bya Beni na Butembo, muri Ituri, mu bice bya Minembwe, Uvira, Baraka na Fizi, Shabunda na Kalehe.
Yakomeje ati “Ku baturuka Kalehe, ndashaka gushimira ingabo zacu zimaze gusenya 95% by’ibirindiro by’umutwe witwaje intwaro wa CNRD, aho abarenga 1712 bafashwe, barimo 245 bitwaje intwaro n’abayobozi 10 mu bya politiki b’uwo mutwe w’abagizi ba nabi.
Yashimangiye ko ibikorwa Guverinoma ye yatangije byo gutsinsura imitwe yitwaje intwaro bidateze guhagarara, kugeza igihe iyi mitwe izavira burundu ku butaka bw’igihugu.
Ingabo z’Abafaransa zavuze imyato Opération Turquoise yakingiye ikibaba abajenosideri
Mu gihe u Bufaransa n’u Rwanda biri mu bikorwa byo kuzahura umubano umaze imyaka urimo agatotsi, Ingabo z’Abafaransa zari muri Opération Turquoise mu 1994, zashimwe mu gihe iki gikorwa zajemo kinengwa ko cyakingiye ikibaba abari bamaze gukora Jenoside.
Mu gihe u Bufaransa n’u Rwanda biri mu bikorwa byo kuzahura umubano umaze imyaka urimo agatotsi, Ingabo z’Abafaransa zari muri Opération Turquoise mu 1994, zashimwe mu gihe iki gikorwa zajemo kinengwa ko cyakingiye ikibaba abari bamaze gukora Jenoside.
Ku wa 22 Kamena mu 1994, Loni ibisabwe n’u Bufaransa yafashe umwanzuro No 929 ubwemerera kohereza ingabo zabwo mu Rwanda mu cyiswe “Opération Turquoise", yafatwaga nk’igamije ibikorwa by’ubutabazi ku bari mu kaga.
Izi ngabo zagiye muri “Zone Turquoise" yari igice kigizwe n’ahahoze Perefegitura za Cyangugu, Gikongoro na Kibuye ari naho hiciwe Abatutsi benshi nyuma yo gutabwa n’ingabo z’Abafaransa mu maboko y’Interahamwe.
Abafaransa baje mu Rwanda bitwaje intwaro za karahabutaka bisa naho biteguye kurwana inkundura.
Bari bitwaje indege z’intambara zirenga 30 abasirikare 2500, kandi byari bizwi ko icyo gihugu cyari gifitanye umubano mwiza na leta yari iriho yaba iy’abatazi n’iyari yarayibanjirije zarimo zica Abatutsi uruhondogo.
Ku wa 14 Kamena 2019, i Paris habereye umuhango wakoze mu buryo bwa rwihishwa wo gushimira abasirikare bari muri iki gikorwa mu Rwanda.
Mu kiganiro cyahejwemo itangazamakuru, Minisitiri w’Ingabo w’u Bufaransa, Florence Parly, yavuze ijambo ashima abahoze muri Opération Turquoise.
Jeune Afrique yatangaje ko inyandiko yashyizeho umukono kuri uwo munsi igaragaza amakuru yatanze.
Igira iti “Ku wa 7 Mata, Perezida wa Repubulika yatangaje ko iyo tariki izaba umunsi wo kwibuka Jenoside yakorewe Abatutsi mu Bufaransa.
Hari n’ubushake bwo guha ijambo abagabo n’abagore bari aho icyo kibi cyabereye.
Yananditse ko hakwiye gushimwa no guha icyubahiro abanyuze muri Opération Turquoise.
Ni ubutumwa bwakiriwe neza n’abarimo abari ku rutonde rw’abasirikare 22, amateka agaragaza uruhare rwabo muri Jenoside yakorewe Abatutsi, haba mu kuyitegura, kuyikora cyangwa mu kugambana ariko babyihunza.
Muri bo ni Général Erik de Stabenrath, wayoboye Opération Turquoise ku Gikongoro kuva tariki ya 16 Nyakanga kugeza 22 Kanama 1994.
Yagize ati “Nishimiye cyane kuko bwa mbere numvise umunyapolitiki ashyigikira Opération Turquoise.
Bamwe mu basirikare bari muri Opération Turquoise bemeye kuvugisha ukuri, bagaragaza ko icyari cyabazanye mu Rwanda atari ibikorwa by’ubutabazi ndetse ko nta n’icyo bakoze ngo abatutsi badakomeza kwicwa.
Lieutenant Colonel Guillaume Ancel na we wari mu Rwanda mu gihe cya Jenoside yakorewe Abatutsi mu 1994, yakunze guhamya ko intego nyamukuru ya ‘Opération Turquoise’, atari ukurokora ubuzima bw’inzirakarengane zicwaga ahubwo yari ugushyigikira Guverinoma yakoze Jenoside.
Ancel yanagaragaje ko ingabo z’u Bufaransa zahaye intwaro Leta yakoze Jenoside, ikaza no kuzihungana mu nkambi zo muri Zaïre, aho yisuganyirizaga ishaka kugaruka gutera igihugu cyari cyafashwe na FPR Inkotanyi.
Ubuhamya bw’abarokokeye mu Bisesero aho Ingabo z’Abafaransa zari bugaragaza ko Abafaransa bari bafite umugambi wo gufasha Guverinoma yakoze Jenoside gutsemba Abatutsi no kuyiharurira inzira ngo ibashe guhunga ingabo za FPR-Inkotanyi zahagarikaga Jenoside.
Bavuga ko batakambiye Ingabo z’u Bufaransa ngo zibakure mu maboko y’Interahamwe n’abasirikare bari bamaze kubicamo abarenga ibihumbi 40, ziterera agati mu ryinyo kugeza ubwo abandi barenga 4000 bishwe mu minsi itatu gusa.
Ishimwe ryaturiwe ku ngabo zahoze muri ‘Opération Turquoise’ ryanakiriwe neza n’Umugaba Mukuru w’Ingabo, Général François Gérard Marie Lecointre.
Uyu yari capitaine mu ngabo zirwanira mu mazi, akaba mu gihe cya Jenoside yari ashinzwe Segiteri ya Gisovu, imwe mu zari zigize iyahoze ari Perefegitura ya Kibuye.
Yagize ati “Ni ubwa mbere umuyobozi mu gisirikare turi ku rwego rumwe, afashe ijambo mu kiganiro nk’iki.
Abasirikare bakuru bayoboye Turquoise i Cyangugu, Kibuye na Gikongoro bashinjwa ibyaha bikomeye byakozwe muri icyo gihe.
Nka Jean-Claude Lafourcade yari Umuyobozi w’Ikirenga w’Ingabo z’Abafaransa zari muri Turquoise kuva tariki 22 Kamena kugeza 22 Kanama 1994.
Inyandiko ya CNLG ku ruhare rw’Abasirikare b’u Bufaransa muri Jenoside yakorewe Abatutsi, igaragaza ko muri Turquoise, iyo hataba ubufatanye bw’abasirikare b’Abafaransa bari bayobowe na Gen.
Lafourcade, ibyaha byakorewe ahahoze ari Cyangugu, Kibuye no ku Gikongoro bitari kuba.
Ivuga ko ibyo byaha byashyigikiwe mu buryo bw’ibikoresho nk’intwaro, imodoka zitwara abantu n’ibintu ndetse n’amavuta (carburant) yazo byose bitangwa n’abasirikare b’Abafaransa.
Nyamara, inshingano Loni yari yahaye Turquoise yashimangiraga ko “ari ubufasha buhabwa abantu kandi nta kurobanura".
Nko mu nkambi ya Murambi, abasirikare b’Abafaransa bayicungaga, babazaga ubwoko buri wese uyinjiyemo.
Imbere mu nkambi, CNLG yavuze ko bashyiraga hamwe abarokotse jenoside, abasirikare ba FAR ndetse n’Interahamwe zari zimaze gukora jenoside.
Ibi byahaye Interahamwe umwanya wo gukomeza ubwicanyi nyamara byaravugwaga ko ari ahantu hagenewe kugoboka abantu.
Abanyamakuru b’abanyamahanga bahigereye kuva muri Nyakanga kugeza muri Kanama 1994 bavuze ukuntu abarokotse bageramiwe n’ubwicanyi bwakorwaga n’Interahamwe.
Ubwicanyi, gusambanya ku ngufu byakorerwaga aho Lieutenant-Colonel Eric De Stabenrath wayoboraga aka gace yari atuye.
Iby’ingenzi ku rugendo rwo kweguza Perezida Donald Trump rugeze mu mahina
Kuri uyu wa Gatatu nibwo abagize inteko ishinga amategeko ya Leta Zunze Ubumwe za Amerika batoye ku bwiganze, icyemezo cyo gutakariza icyizere Perezida Donald J.
Trump akaba ashobora kubura amahirwe yo kurangiza manda ye isigaje umwaka umwe.
Kuri uyu wa Gatatu nibwo abagize inteko ishinga amategeko ya Leta Zunze Ubumwe za Amerika batoye ku bwiganze, icyemezo cyo gutakariza icyizere Perezida Donald J.
Trump akaba ashobora kubura amahirwe yo kurangiza manda ye isigaje umwaka umwe.
Gutora ingingo ya mbere yo gukoresha nabi ububasha Trump ahabwa n’itegeko, byatowe n’abadepite 230 kuri 427 bari bari mu nteko; mu gihe iyo kubangamira imirimo y’inteko ishinga amategeko yatowe n’abadepite 229.
Aya matora asobanuye ku buryo butaziguye ko perezida Trump atakarijwe icyizere n’intumwa za rubanda cyo gukomeza kuyobora Leta Zunze Ubumwe za Amerika, nubwo urubanza rwa nyuma ruzacibwa na Sena, aho ishyaka ry’aba-Républicains rifite ubwiganze.
Umuyobozi w’aba -Républicains muri Sena ya Amerika, Mitch McConnell, yavuze ko yifuza ko ibiganiro kuri uyu mwanzuro ukomeye byazaba bigufi.
Gusa nta kigaragaza ko Sena izahitamo gukura ku buyobozi Perezida Trump kuko abasenateri benshi ari abo mu ishyaka rye.
Gukuraho Perezida Trump bisa n’ibirimo amacenga menshi.
Umunsi ku wundi amakuru agenda yisukiranya, agaragaza ko hari abantu benshi babyihishe inyuma, ndetse n’inzira z’ubwiru zinyurwamo ngo iki cyemezo gifatwe.
Ese byatangiye bite?
Muri Nzeri uyu mwaka, nibwo hamenyekanye amakuru avuga ko umwe mu bakozi bashinzwe ubutasi, wahoze anakorera ikigo cy’ubutasi cya CIA, yagejeje ikirego ku mugenzuzi mukuru w’ubutasi, arega Perezida Trump gukora ibikorwa atemererwa n’amategeko.
Mu kirego cye, avuga ko umwe mu bayobozi bo mu biro bya perezida [White House] wamuhaye amakuru; yari atewe impungenge n’ibyavugiwe mu kiganiro kuri telefone cyo muri Nyakanga 2019, hagati ya Perezida Donald Trump na Perezida wa Ukraine, Volodymyr Zelensky.
Muri iki kiganiro, Perezida Trump yasabye icyo gihugu cy’amahanga kwivanga mu matora ateganyijwe mu mwaka utaha wa 2020, muri Amerika.
Yanashyize igitutu ku gihugu cy’amahanga, agisaba gukora iperereza kuri umwe mu bazahangana nawe mu matora yo muri 2020; byose bigakubirwa mu cyaha cyo gukoresha nabi ububasha ahabwa n’itegeko nk’umukuru w’igihugu.
Umwunganizi mu mategeko wa Trump, Rudolph Giuliani n’intumwa nkuru ya leta, William Barr, bashyirwa mu majwi ko bafite uruhare rutaziguye muri ibi bikorwa; ndetse ko n’abayobozi bakuru mu biro by’umukuru w’igihugu bashatse gukingira ikibaba Trump kuko bazi neza uburemere bw’ibyavuzwe na Trump.
Inzira iteganywa n’amategeko kugira ngo umukozi wo mu biro bishinzwe iperereza atange ikirego cy’ibikorwa biri gukorwa, kandi bitandukanye n’amategeko yarakurikijwe.
Uwatanze iki kirego yakigejeje ku mugenzuzi mukuru w’ubutasi, uyu nawe wagombaga kukigeza ku muyobozi mukuru ushinzwe ubutasi ku rwego rw’igihugu, nyuma yo gusuzuma uburemere bwacyo.
Gusa umuyobozi mukuru ushinzwe ubutasi ku rwego rw’igihugu, Joseph Maguire, ntiyigeze ashyikiriza iki kirego inteko ishinga amategeko, nkuko yabisabwaga n’amategeko; ahubwo yahisemo kugisha inama ibiro bishinzwe ubujyanama muri minisiteri y’ubutabera; ibi nabyo byanzura ko icyo atari ikibazo cyihutirwa nyamara izi mpande zombi nta na rumwe rufite ububasha bwo gufata uwo mwanzuro.
Kuwa 19 Nzeri, nibwo hamenyekanye ko kudashyirwa ahagaragara kw’iki kirego, byagizwemo uruhare na perezida Trump wifuzaga ko Ukraine itangira iperereza kuri Hunter Biden, umuhungu wa Joe Biden, wo mu ishyaka ry’abademokarate, wahoze ari Visi Perezida.
Kutavuga rumwe kuri iki kibazo byakomeje kwiyongera, kugera ubwo kuwa 25 Nzeri, 2019, ibiro by’umukuru w’igihugu [White House] byemeye ko raporo ikubiyemo ibiregwa Trump n’amajwi y’ikiganiro kuri telefone hagati ya Trump na Zelensky bishyirwa ahagaragara.
Kuva icyo gihe Trump n’abamushyigikiye batangiye kwamagana ibikubiye muri icyo kirego, bavuga ko bidafite agaciro kandi uwabitangaje nta bumenyi buhagije afite kubyo yaregeye.
Ni iki mu by’ukuri Trump yaganiriye na Zelensky?
Ibiro by’umukuru w’igihugu [White house] byashize hanze ikiganiro Trump yagira na perezida wa Ukraine, byibwira ko bishobora kuzagaragaza neza Trump, ndetse bigahosha umwuka mubi wari utangiye kuzamuka, gusa ibi si ko byagenze.
Ibyo biganiro bigaragaza ko Trump yashatse guhuza inkunga Amerika iha Ukraine, no gusaba Ukraine gukora iperereza kuri Hunter Biden; ndetse n’ubugambanyi bwabaye mu matora yo muri 2016.
Zelensky wagaraje gushaka kumvikana, ahanini bitewe nuko yifuzaga ko Amerika imugurisha ibisasu bya “Javelin anti-tank missiles", Trump yamubwiye ko Rudy Giuliani ari we muntu yizeye babiganiraho.
Ni iki abagize inteko ishinga amategeko bibanzeho mu gusesengura impamvu batakariza icyizere Trump?
Amakuru avuga ko Nancy Pelosi, uyobora inteko ishinga amategeko yifuzaga kumva ibirego byose bishinja Trump gukoresha nabi ububasha ahabwa nka perezida; gusa abademokarate bibanze ku ngingo yo gutakariza icyizere Trump bareba cyane ku kibazo cya Ukraine, aho kureba ibibazo byose bigaragaza imyitwarire idahwitse ye.
Adam Schiff, uyobora akanama karebana n’ubutasi mu nteko ishinga amategeko, yagaragaje ibibazo bine bifuzaga gukoraho iperereza.
Icya mbere bifuzaga kumenya niba Trump yarongeye gusaba ubufasha igihugu cy’amahanga mu kwivanga mu matora.
Icya kabiri bashakaga kumenya niba ibiro by’umukuru w’igihugu [White House] byaremeye ko bigirana inama na Ukraine, ari uko Ukraine yemeye gutangiza iperereza mu cyimbo cya Trump.
Icya gatatu, bifuzaga kumenya niba Ukraine yari ifite impamvu yo kwizera ko itazahabwa inkunga ya gisirikare, kugeza igihe itangirije iperereza rya Trump.
Icya kane, bifuzaga kumenya niba hari impamvu zifatika zateye Trump kwitwara atyo.
Trump yisobanura ate?
Perezida Trump n’abamushyigikiye bemeza ko nta kidasanzwe yakoze.
Bemeza ko nta nta gitutu bashyizeho Ukraine ngo ibakorere ibitemewe n’amategeko.
Ni iki Joe Biden ahuriyeho na Ukraine?
Dusubije amaso inyuma ubwo Joe Biden yari Visi Perezida wa Leta Zunze Ubumwe za Amerika, ubutegetsi bwa Obama bwagerageje gutera inkunga Ukraine mu makirimbirane ifitanye n’u Burusiya.
Abanyaburayi na Amerika bahisemo gushaka uburyo bakuraho Viktor Shokin, wari umushinjacyaha mukuru wa Ukraine, kuko basangaga ruswa yibasiye abayobozi bakuru muri iki gihugu, ari imbogamizi mu gukomeza imbaraga za Ukraine.
Viktor Shokin yafatwaga nk’ufite uruhare runini muri icyo kibazo; yakuwe ku mwanya we, mu mavugurura yakozwe bitegetswe na Amerika n’abanyaburayi; aho Joe Biden yivugiye ko ariwe wategetse ko hafatirwa inkunga ya miliyari imwe y’amadorari kugeza igihe Ukraine ishyize mu bikorwa icyifuzo cyabo.
Hunter Biden ahurira he n’iki kibazo?
Hunter yamaze igihe kinini cy’ubuzima bwe akora ubucuruzi mu izina rya se (Joe Biden).
Yagiraga uruhare rutaziguye mu biganiro byari bigamije kwinjiriza inyungu ubucuruzi bwa se, ndetse akaba n’umuyobozi muri banki yaterwaga inkunga na se.
Hunter Biden yahawe umwanya mu nama y’ubuyobozi y’ikigo cya Amtrak, mu buryo atari akwiye na gato; ndetse anashyirwa mu nama y’ubuyobozi y’ikigo cy’ingufu cya Ukraine [Burisma].
Ibikorwa bya Hunter byaramenyekanye cyane muri politiki y’abademokarate.
Igihe yari mu Bushinwa ari kumwe na se mu ruzinduko rw’akazi; yagiranye ibiganiro n’umuyobozi wa banki ya Private Equity, aho bamwe mu bayobozi bakuru mu biro bya perezida batangiye gukeka ko ari gushaka uburyo bwo kwishakira inyungu ze bwite; ibintu bitari byarigeze bikorwa mu biro by’umukuru w’igihugu.
Hunter kandi ngo yari azi neza ko imyitwarire ye irebwa nk’ikibazo mu myaka yabanje, mu gihe cy’amatora.
Kwinjirira amatora ya Amerika
Trump akeka ko ikigo cyitwa ‘Crowdstrike’ gifitanye umubano na Ukraine kandi ko cyahishe ububiko bw’amabanga ya komite nyobozi mu ishyaka ry’abademokarate, bibye hakoreshejwe ikoranabuhanga mu gihe cy’amatora ya 2016.
Trump yifuzaga ko Ukraine iha Amerika ubwo bubiko bw’amabanga.
‘Crowdstrike’ ni ikigo cyo muri Amerika, cyashinzwe ku bufatanye n’umurusiya wahungiye muri Amerika akiri umwana.
Iki kigo cyahawe akazi na komite nyobozi y’ishyaka ry’abademokarate kugira ngo kibafashe kumenya uburyo ubutumwa bwa bamwe mu bayobozi b’abademokarate bwinjiwemo mu gihe cy’amatora ya 2016.
Trump ahangayikishijwe nuko iki kigo kitigeze giha ububiko bw’amabanga cyasesenguye FBI cyangwa undi uwo ariwe wese, nyamara muri Ukraine nta hantu ho guhisha ubwo bubiko bw’amabanga hahari, kandi nta n’impamvu ifatika yatuma babuhisha.
Trump atsimbarara ku ngingo ivuga ko u Burusiya butigeze bwinjira mu mabanga y’abademokarate; ahubwo ari ibinyoma byahimbwe n’ikigo ‘Crowdstrike’ kuko aricyo cyahishe ibimenyetso mu rwego rwo guhimbira ibyaha ubutegetsi bwe n’u Burusiya.
Gutakariza icyizere Perezida bikorwa bite?
Hifashishijwe ingero kuri Nixon na Clinton baheruka kweguzwa, komite ishinzwe iyubahirizwa ry’amategeko mu nteko nshingamategeko niyo igira uruhare runini muri iki gikorwa.
Iyi komite yumva abatangabuhamya, igategura ibirego irega perezida mu buryo bwemewe n’amategeko, n’ingingo zijyana nabyo, igakora amatora, byakwemezwa bikoherezwa mu nteko rusange y’abagize inteko nshingamategeko bagakora amatora nabo, ingingo imwe cyangwa zose zatorwa ku bwiganze, Perezida agatakarizwa ikizere.
Kuri perezida Trump we, ikibazo cye cyanyuze mu nzira ebyiri mu gihe kimwe, aho urwego rw’ubutasi rwakoze iby’ibanze, rukora raporo ruyoherereza komite ishinzwe iyubahirizwa ry’amategeko, ari nayo yateguye ibirego bishinjwa Trump.
Nyuma y’ibyemejwe n’abagize inteko nshingamategeko umutwe w’abadepite, umutwe wa Sena niwo uzaca urubanza rwa nyuma rwemeza niba Trump yeguzwa cyangwa agakomeza kuyobora Amerika.
Mu rubanza rwa Sena, uhagarariye perezida mu mategeko niwe uburana kuko perezida ubwe ntagomba kuba ari muri icyo cyumba cy’iburanisha.
Perezida w’urukiko rw’ikirenga niwe ugena uburyo icyemezo cya Sena gishyirwa mu bikorwa, ariko Sena nayo ishobora gutora ivuguruza icyemezo cye.
Kugira ngo kandi icyemezo cya Sena gitorwe, bisaba ko 2/3 by’abasenateri bacyemeza (aba-senateri 67 ku 100).
Sena ya Amerika irimo aba-senateri 53 bo mu ishyaka ry’aba-Repubulikani, bisobanuye ko kugira ngo Trump akurwe ku buyobozi, 20 muri bo basabwa gutora bihuje n’abademokarate.
Trump akuwe ku buyobozi byagenda bite?
Itegeko rivuga ko perezida wa Leta Zunze Ubumwe za Amerika akuweho, asimburwa na visi perezida; Ubu Mike Pence niwe wasimbura Trump.
Igihe baba baviriyeho rimwe, umukuru w’inteko nshingamategeko Nancy Pelosi niwe wayobora; gusa bisa n’ibidashoboka kuko aba-republicains ntibiteguye gukora icyatuma Pelosi ahabwa umwanya wa perezida.
Uza ku mwanya wa kane mu rukurikirane rw’abasimbura Trump ni Mike Pompeo, umunyabanga wa leta; gusa uyu nawe afite aho ahuriye n’ibibazo bya Ukraine.
Uwa gatanu ni ushinzwe imari ya leta Steven Mnuchin, ari nawe udafite imbogamizi n’imwe yamubuza kuba perezida wa Amerika.
Perezida Kagame yavuze ku magambo ya Trump, manda ya gatatu n’uzamusimbura
Perezida Paul Kagame aherutse kugirana ikiganiro n’Ikinyamakuru cyo muri Leta Zunze Ubumwe za Amerika, Time Magazine, cyagarutse ku ngingo zitandukanye zirimo iterambere ry’u Rwanda, Politiki n’ibindi.
Perezida Paul Kagame aherutse kugirana ikiganiro n’Ikinyamakuru cyo muri Leta Zunze Ubumwe za Amerika, Time Magazine, cyagarutse ku ngingo zitandukanye zirimo iterambere ry’u Rwanda, Politiki n’ibindi.
Icyo kiganiro kizatambuka muri nimero itaha ya Time Magazine ariko icyo kinyamakuru cyabaye gisohoye incamake mu byo cyaganiriye na Perezida Kagame.
Time Magazine yaganiriye na Perezida Kagame mu kwezi gushize ubwo yari yitabiriye umuhango wo gutanga impamyabumenyi z’icyiciro cya gatatu cya Kaminuza ku banyeshuri bo muri Columbia University, barimo umukobwa we Ange Kagame.
Hari igice cy’Isi cyigize abagenzuzi
Perezida Kagame yabajijwe ku buryo abona impamvu umugabane wa Afurika u Rwanda rurimo ukunze gufatwa nk’uhoramo ibibazo, udatera imbere ukagira n’abayobozi babi.
Yasubije ko ikibazo gikomeye atari Afurika nk’umugabane ahubwo ari abantu bamwe bigize abagenzuzi b’isi, bumva ko nta cyiza cyakorerwa ahandi hatari iwabo.
Yagize ati “Hari igice cy’Isi gihora gishaka kugaragara nk’ahakorerwa ibintu byiza gusa, hakaba n’ikindi gice kiberamo ibibi gusa.
Icyo gice cya mbere cyumva ko ari cyo gishinzwe kugenzura ikindi.
Bumva ko bafite inshingano zo gukomeza kugenzura.
Mu yandi magambo, twe bo mu gice kibi, uko wagerageza gukora neza kose ntushobora kuva muri icyo gice ngo wenda ujye mu gice cy’abakora ibyiza.
Aho niho yahise asabwa gukomoza no ku magambo Perezida wa Leta Zunze Ubumwe, Donald Trump, wigeze gushinjwa kuvuga, ko ibihugu bya Afurika ari umwanda.
Perezida Kagame asanga igikenewe atari ukujya guhangana n’abafata nabi Afurika ahubwo ko ingufu zikwiriye gushyirwa mu kurwanya ibituma uwo mugabane usuzugurwa.
Ati “Uburyo bwiza ntabwo ari ukurwanya uwo muntu ubona ibihugu byacu mu buryo bubi, ahubwo icyiza ni ukurwanya ruswa, ubukene, n’ibindi bintu bibi byose abantu bashingiraho baducira imanza zitari zo.
Dukwiriye kwibanda ku bintu bidushyira ku rundi rwego aho ntawibeshya ku cyo duharanira n’abo turi bo.
Manda ya gatatu: ‘Njye nashakaga kugenda’
Mu mwaka wa 2015, Itegeko Nshinga rya Repubulika y’u Rwanda ryo mu 2003 ryaravuguruwe, ingingo zimwe ziravugururwa zirimo n’iyemerera Perezida Kagame kwiyamamariza manda ya gatatu.
Ni igikorwa cyakozwe nyuma y’ubusabe bw’abaturage basaga miliyoni eshatu n’igice bari bandikiye Inteko Ishinga Amategeko bifuza ko ingingo ikumira Perezida kongera kwiyamamaza yavugururwa.
Itegeko Nshinga ryaravuguruwe, mu 2017 haba amatora ya Perezida, Paul Kagame w’Umuryango FPR Inkotanyi ayatsinda ku majwi 98%.
Perezida Kagame yabwiye Time Magazine ko we atifuzaga manda ya gatatu, ko yabikoze nyuma yo kubisabwa na benshi.
Ati “ Njye nashakaga kugenda.
Nanavuze impamvu ariko abantu bamwe barahagurutse bati ‘Perezida waduhaye andi amahirwe, ukaduha undi mwanya?
Ntabwo dushaka ko ba bantu batwikoreje imitwaro babona inzira yo kugaruka ku buyobozi bw’igihugu cyacu ngo bongere bangize ibintu.
’ Haje ibitekerezo byinshi, nagombaga kubyumva nkanabyubahiriza.
Yabajijwe niba ishyaka FPR Inkotanyi ryaba riri gushaka uzamusimbura igihe manda ye izaba irangiye, Perezida Kagame avuga ko ibyo byaba atari byo.
Kagame yagize ati “Ibyo byaba ari nk’ubwami cyangwa ibimeze nkabyo.
‘Sinagiye ku buyobozi nkoze amanyanga’
Perezida Kagame yabajijwe ku bikunze gutangazwa n’imiryango mpuzamahanga iharanira uburenganzira bwa muntu, ivuga ko mu Rwanda nta bwisanzure buhari, ko abatavuga rumwe na Leta batotetezwa n’ibindi.
Iki kinyamakuru cyitsaga cyane ku kuba bamwe mu batavuga rumwe na Leta barangiwe kwiyamamaza mu matora ya Perezida aherutse.
Perezida Kagame yavuze ko rimwe na rimwe abayobozi n’abaturage bo muri Afurika bafatwa uko batari.
Ati “Ntabwo nagiye ku buyobozi habayeho amanyanga, nta manyanga nakoze mu rugendo rwo kubohora igihugu cyanjye.
Hari igishoro natanze kandi igishoro cyanjye ntabwo ari ukwibasira uburenganzira bw’abaturage.
Siko nteye.
Yakomeje agira ati “ Abantu bajya batekereza ko abayobozi ba Afurika babereyeho kugirira nabi abaturage babo cyangwa ko abaturage bakiri inyuma batazi ikibabereye.
Inshuro nyinshi abaturage bacu bagiye bafata umwanzuro, hakaza umuntu akavuga ngo ‘oya, oya muri guhitamo nabi".
"Ni ukuvuga ngo wa mugenzuzi nahoze mvuga ni we ufite ububasha bwo kuvuga uburyo bwiza ibintu bikwiriye gukorwamo, ngo uyu ni we muntu ukwiriye kuba umuyobozi wanyu.
Abanyarwanda bazi icyo bashaka, bazi kwifatira umwanzuro kandi mu gihe babikoze ntekereza ko abantu bakwiriye kubyubaha.
Perezida Kagame yavuze ko nta munyamahanga waharaniye ubwigenge bw’abanyarwanda kumurusha ku buryo hagira umubwiriza ibyo akwiriye gukora.
Ati “Nzi ibyo nkora, nzi ibimbereye.
Ntabwo nkeneye kubibwirwa n’uwo ari we wese.
Ikiganiro kirambuye Perezida Kagame yagiranye na Time Magazine kizasohoka mu nimero yo kuwa 8 Nyakanga 2019.
Perezida Kagame yageze muri Gabon mu ruzinduko rw’iminsi ibiri
Perezida Paul Kagame kuri uyu wa 10 Kamena 2019, yageze muri Gabon aho agiye mu ruzinduko rw’akazi rw’iminsi ibiri rugamije kunoza umubano hagati y’ibihugu byombi.
Perezida Paul Kagame kuri uyu wa 10 Kamena 2019, yageze muri Gabon aho agiye mu ruzinduko rw’akazi rw’iminsi ibiri rugamije kunoza umubano hagati y’ibihugu byombi.
Ibiro by’Umukuru w’Igihugu bibinyujije kuri Twitter, byatangaje ko Perezida Kagame yamaze kugera muri Gabon ndetse aragirana ibiganiro na mugenzi we Ali Bongo Ondimba mu biro bye.
Mu itangazo Ibiro bya Perezidansi ya Gabon byageneye itangazamakuru byavuze ko abakuru b’ibihugu byombi baganira ku mubano uri hagati y’ibihugu bayoboye n’icyerekezo ukwiye kugira mu gihe kizaza.
Mu biganiro byabo hitezwe ko bavuga ku bijyanye n’ubukungu bw’umugabane wa Afurika binyuze mu turere bayoboye.
Perezida Ali Bongo ayoboye Umuryango w’Ubukungu bw’Ibihugu bya Afurika yo Hagati, CEEAC mu gihe Perezida Kagame afite inshingano zo kuyobora Umuryango wa Afurika y’Iburasirazuba, EAC, yahawe muri Gashyantare 2019.
Gabon iri mu bihugu 44 byashyize umukono ku masezerano ashyiraho isoko rusange ry’ibihugu bihurira mu Muryango wa Afurika Yunze Ubumwe, AU, azwi nka AfCFTA.
Aya masezerano yatangirijwe i Kigali muri Werurwe 2018, yamaze kwemezwa burundu; biteganyijwe ko azatangira gushyirwa mu bikorwa muri Nyakanga 2019, ubwo hazaba hateranye Inteko rusange y’Abakuru b’Ibihugu bya AU.
Perezida Kagame abaye umukuru w’igihugu wa Gatandatu watumiwe muri Gabon nyuma y’amasaha 48, iki gihugu kivuye mu muhango wo kwibuka ku nshuro ya 10, Omar Bongo Ondimba, wabaye ku wa 8 Kamena 2019.
Perezida wa Gabon Ali Bongo Ondimba aheruka mu Rwanda tariki 13 Gashyantare 2018 mu ruzinduko rw’akazi rw’umunsi umwe.
Abakuru b’ibihugu byombi bagiranye ibiganiro muri Village Urugwiro, byibanda ku buhahirane hagati y’ibihugu n’umutekano mu karere.
Banaganiriye ku mavugurura y’Umuryango wa CEEAC, ibihugu byombi bihuriyemo.
Gabon ikungahaye ku bucukuzi bwa peteroli, ubucuruzi bw’imbaho n’amabuye y’agaciro.
U Rwanda na Gabon basinyanye amasezerano y’imikoranire mu 1976, aza kuvugururwa mu 2010.
Bifitanye ubuhahirane buhagaze neza dore ko indege ya RwandAir ikorera ingendo mu Mujyi wa Libreville.
Muri Kamena 2016, ibihugu byombi byakuyeho amafaranga yacibwaga umuntu ukoresheje umurongo wa telefoni mu guhamagara hagati yabyo.
Abanyamategeko basabye umuryango mpuzamahanga gukurikirana ihohoterwa ry’Abanyarwanda muri Uganda
Abanyamategeko bunganira Abanyarwanda bafunzwe na Leta ya Uganda basabye umuryango mpuzamahanga kwinjira mu kibazo kiri hagati y’u Rwanda na Uganda gikomeje gutuma Abanyarwanda b’inzirakarengane batotezwa nta cyaha kigaragara bashinjwa.
Abanyamategeko bunganira Abanyarwanda bafunzwe na Leta ya Uganda basabye umuryango mpuzamahanga kwinjira mu kibazo kiri hagati y’u Rwanda na Uganda gikomeje gutuma Abanyarwanda b’inzirakarengane batotezwa nta cyaha kigaragara bashinjwa.
Hashize imyaka igera kuri ibiri umubano w’ibihugu byombi udahagaze neza.
Byakajije umurego mu mwaka ushize ubwo amagana y’Abanyarwanda bafatwaga umusubizo bagatoterezwa mu bigo by’inzego zishinzwe umutekano bashinjwa ubutasi, ariko ntibagezwe mu butabera.
Umwuka warushijeho kuba mubi muri Werurwe uyu mwaka ubwo Guverinoma y’u Rwanda yagiraga inama abaturage bayo kudakomeza kujya muri Uganda kubw’umutekano wabo.
Bamwe mu banyamategeko bunganira Abanyarwanda bafunzwe mu buryo budakurikije amategeko muri Uganda, bavuze ko abakiliya babo bakomeje gufatwa nabi n’icyo gihugu.
Mu kiganiro baherutse kugirana n’abanyamakuru, Umunyamategeko Gawaya Tegulle na Aboneka Michael bunganira abanyarwanda bafunzwe ndetse n’Umuyobozi w’Umuryango w’abanyamategeko muri Uganda, Francis Harimwomugasho bagaragaje ko ikibazo gikomeje gufata indi ntera.
Bavuze ko amagana y’Abanyarwanda basanzwe bakomeje gufungirwa mu buryo bunyuranyije n’amategeko muri gereza z’Urwego rushinzwe ubutasi bwa gisirikare (CMI) ndetse n’iz’Urwego rushinzwe umutekano imbere mu gihugu (ISO), nyamara ntibagezwe mu butabera ngo bisobanure.
Aba banyamategeko bavuze ko abo Banyarwanda bakorerwa iyicarubozo ku buryo hakenewe ko umuryango mpuzamahnga winjira muri icyo kibazo kugira ngo gihagarare kuko ‘kimaze kurenga igaruriro’.
Tegulle yavuze ko nk’abanyamategeko bunganira abanyarwanda bafunzwe, bababajwe n’amagambo aherutse kuvugwa na Minisitiri w’Ububanyi n’Amahanga wa Uganda Sam Kutesa, aho yavuze ko Abanyarwanda bafatwa ari ababa bakoze ibinyuranyije n’amategeko.
Yagize ati “Ibyatangajwe na Kutesa ni ibinyoma.
Yagerageje guca hejuru y’ibibazo nyabyo birebana n’abantu bafunzwe n’imiryango yabo, abantu bangirijwe ubuzima n’inzego zishinzwe umutekano muri Uganda.
Yakomeje avuga ati “Hari abana batazi aho ababyeyi babo bari, abagore batazi aho abagabo babo baherereye n’ababyeyi batizeye niba bazongera guca iryera abana babo.
Tegulle yavuze ko Abanyarwanda bafunzwe batemerewe guhura n’imiryango yabo, abanyametegeko babo cyangwa ngo bahabwe serivisi z’ubuvuzi.
Yavuze ko ahubwo bakorerwa iyicarubozo hagamijwe kubavanamo amakuru kugeza ubwo ugutakamba kw’ababunganira Leta ya Uganda yakwimye amatwi.
Inkiko zimaze kwandika inyandiko 12 zisaba ko Abanyarwanda bafunzwe mu buryo bunyuranyije n’amategeko bagezwa imbere y’ubutabera, nyamara abagejejwe mu rukiko ni Claude Iyakaremye, Réne Rutagungira, Emmanuel Rwamucyo na Augustine Rutayisire bose bagejejwe mu rukiko rwa gisirikare kandi ari abasivile nkuko ikinyamakuru The Observer cyabitangaje.
Tegulle ati “Mu minsi sihize, Robert Tumwine yarekuwe yarakorewe iyicarubozo hafi yo gupfa, ajugunywa i Mbarara mu rugo rwa mushiki we ameze nk’uwapfuye.
Nyuma gato yaje gupfa.
Niba hari itegeko ryishwe, ryishwe n’inzego z’umutekano ntabwo ari imfungwa.
Umuyobozi w’Umuryango w’abanyamategeko muri Uganda, Harimwomugasho yavuze ko Guverinoma ya Uganda ikomeje kwirengagiza ibyemezo by’inkiko.
Yagize ati “Mu gihe urukiko rubifitiye ububasha rufashe umwanzuro, uba ugomba kubahwa.
Twamaganye twivuye inyuma uwo ari we wese uhabwa amategeko ntayubahirize.
Niba Guverinoma iba idashimishijwe n’ibyo byemezo byafashwe, ijye ijurira.
Guverinoma y’u Rwanda ivuga ko abanyarwanda basaga 900 bafungiye muri Uganda mu buryo bunyuranyije n’amategeko.
U Rwanda kandi rushinja icyo gihugu gukorana n’abashaka kuruhungabanyiriza umutekano, ari nabo bivugwa ko bakorana bya hafi n’inzego z’umutekano muri icyo gihugu mu gufata no gutoteza Abanyarwanda badashaka gukorana nabo.
Impaka z’urudaca kuri Coup d’état yakorewe Kayibanda,Twagiramungu avuga ko yateguriwe muri Zaïre
Impirimbanyi muri politiki, Faustin Twagiramungu na André Sebatware wari Minisitiri hambere bagiye impaka ku wa Gatandatu tariki 15 Kamena 2019 mu kiganiro Imvo n’Imvano cyatambutse kuri BBC Gahuza Miryango, kuri coup d’état yakorewe Grégoire Kayibanda mu 1973.
Impirimbanyi muri politiki, Faustin Twagiramungu na André Sebatware wari Minisitiri hambere bagiye impaka ku wa Gatandatu tariki 15 Kamena 2019 mu kiganiro Imvo n’Imvano cyatambutse kuri BBC Gahuza Miryango, kuri coup d’état yakorewe Grégoire Kayibanda mu 1973.
Faustin Twagiramungu afite aho ahuriye bya hafi na Grégoire Kayibanda kuko ari umukwe we.
Mu kiganiro Imvo n’Imvano yashinje André Sebatware wigeze kuba Minisitiri w’Ubutabera ku bwa Kayibanda uruhare rukomeye mu guhirika sebukwe ku butegetsi afatanyije na Habyarimana Juvenal n’abambari be biyise "les camarades du 5 Juillet".
Iryo tsinda ryarimo Gen.
Habyarimana wari Minisitiri w’Ingabo na Polisi akaba n’Umugaba Mukuru w’Ingabo, Lt.
Kanyarengwe Alexis wayoboraga iseminari nto yo ku Nyundo, Maj.
Nsekalije Aloys, Maj.
Benda Sabin wayoboraga ikigo cya Camp Kigali, Maj.
Ruhashya Epimaque, Maj.
Gahimano Fabien wayoboraga ishuri ry’abofisiye i Kigali, Maj.
Jean Nepomuscène Munyandekwe, Maj.
Serubuga Laurent, Maj.
Buregeya Bonaventure, Maj.
Ntibitura Bonaventure na Maj.
Simba Aloys.
Kayibanda yayoboye u Rwanda rukibona ubwigenge tariki 1 Nyakanga 1962 kugeza tariki ya 5 Nyakanga 1973 ubwo yahirikwaga ku butegetsi n’abasirikare bayobowe na Gen.
Habyarimana Juvenal wari Minisitiri w’Ingabo.
Ubwo Kayibanda yahirikwaga, Sebatware yari Minisitiri w’Umutekano mu gihugu na nyuma yaho yabaye Perefe w’Umujyi wa Kigali.
Mu gitondo cyo ku wa 5 Nyakanga, abahiritse Kayibanda bagiye kuri Radiyo Rwanda babwira abaturage ko bamuhiritse kuko “abanzi b’amahoro badurumbanyije umutekano wa rubanda, bakabiba amacakubiri mu gihugu.
Kayibanda yahiritswe hashize iminsi mu gihugu hari imvururu, abakozi b’abatutsi mu nzego zitandukanye birukanwa, abanyeshuri b’abatutsi mu mashuri bicwa, bakubitwa cyangwa bakirukanwa.
Twagiramungu avuga ko guhirika Kayibanda bitari ngombwa kuko nta n’igishya byazanye, ahubwo ngo abari bashinzwe guhosha ibyo bibazo nibo babyitarukije babimugerekaho.
Kuba mu gihugu hari umutekano muke, Twagiramungu avuga ko byari inshingano za Sebatware wari Minisitiri w’Umutekano mu gihugu na Habyarimana wari ushinzwe ingabo.
Yemeza ko Sebatware na Habyarimana bagize uruhare runini mu guhirika Kayibanda, akanabishingira ku kuba nyuma ya Coup d’état Sebatware yarahawe umwanya muri Leta nshya kandi abandi bakoranye na Kayibanda barafunzwe.
Ati “Byari bihagije kugira ngo wowe [Sebatware] na Habyarimana mwumvikane izo mvururu muzihoshe muhe na Perezida raporo.
Siko byagenze, byakomeje kuba mwigaramiye abana bakicana mureba, imvururu zikaba mu mashuri mureba, munazogeza.
Kayibanda yasuzuguriwe imbere y’imbaga i Nyamirambo, habura umukiza urubwa
Kuwa 1 Nyakanga 1973, u Rwanda rwizihizaga imyaka 11 rumaze rubonye ubwigenge.
Ubwo Perezida Kayibanda yari amaze akanya gato afashe ijambo, indangururamajwi ye yaracomowe, ijwi ntiryongera kumvikana.
Kayibanda wasaga n’uwamaze kumenya ibiri kumutegurirwa, ngo yaravuze ati “Abashaka gukora coup d’état ngaho nimuyikore".
Sebatware avuga ko indangururamajwi imaze gucika, abatekinisiye barimo n’umuzungu bahise bajya kureba ibibaye, basanga ni ‘fusible’ yari igize ikibazo, barayisimbuza umuriro urongera uragaruka.
Hashize akandi kanya gato, hari umusore waje wiruka ashaka kujya aho Kayibanda yavugiraga ijambo, abantu bamufata ataramugeraho.
Sebatware agira ati “Nagiye kubona mbona agahungu karaje, ariko katarahagera hahagurutse abantu bagera kuri 200, baragafata ntabwo kigeze kagera kuri Kayibanda ngo kamwambure indangururamajwi.
Ako gahungu kakoraga mu biro by’abinjira n’abasohoka, serivisi yo muri Minisiteri yanjye ku kibuga cy’indege.
Uwo musore waturukaga mu Ruhengeri, Sebatware avuga ko yari amaze iminsi asabye ko bamufunga kuko yari yaranyereje amafaranga ya Leta yakirwaga n’urwego rushinzwe abinjira n’abasohoka ku kibuga cy’indege ariko ntibyakorwa.
Sebatware nka Minisitiri wari ushinzwe umutekano, ngo yongeye gusaba ko uwo musore atabwa muri yombi kuko yashatse kuvogera umutekano wa Perezida ariko abasirikare barabyanga.
Ati “Bagiye kumufata abasirikare barabyanga.
Iyo dosiye nyiheruka icyo gihe, ni uko byagenze.
Twagiramungu, umukwe wa Kayibanda yavuze ko biteye isoni, kuba Perezida asuzugurwa mu ruhame, Minisitiri w’umutekano n’uw’ingabo bakicecekera nk’aho nta cyabaye.
Yemeza ko Sebatware na Habyarimana bari mu kagambane ko guhirika Kayibanda nyamara aribo ibibazo igihugu cyari gifite byarebaga.
Ati “Tekereza Perezida arafata indangururamajwi, mukohereza umuntu ujya kuyimwambura , Perezida akumirwa ntihagire n’umwe uvuga ati umuntu wambuye micro Perezida agomba gufatwa agafungwa.
Mu gihe Kayibanda yashakaga kuva ku butegetsi, umugambi wo kumuhirika wanogerezwaga muri Zaïre
Mu Ukwakira 1995, Twagiramungu wari umaze iminsi yeguye nka Minisitiri w’Intebe mu Rwanda avuga ko yagiye muri Zaïre, akabonana na Perezida Mobutu Sese Seko.
Mu minsi itanu yamaze muri icyo gihugu, ngo yasobanukiwe itegurwa ry’umugambi wo guhirika sebukwe ku butegetsi.
Ati “Mu Ukwakira 1995 nagiye i Kinshasa njya n’i Gbadolite.
Nahamaze iminsi itanu nganira na Mobutu.
I Kinshasa nabonye n’ishuri abantu bajyaga baza kwigiramo ukuntu bazakora Coup d’état.
Avuga ko Sebatware ari umwe mu bari mu gatsiko kahiritse Kayibanda kuko ngo hari n’abantu yingingiye kujya muri ako gatsiko kagombaga kuvana Perezida ku butegetsi.
Umunsi Kayibanda yahiritsweho, niwo munsi hagombaga kuba kongere rusange y’ishyaka rye MDR Parmehutu, aho byari biteganyijwe ko gutora uzarihagararira mu matora ya Perezida yari kuba muri Nzeri.
Byari bimaze iminsi bihwihwiswa ko Kayibanda ashaka kuguma ku butegetsi dore ko yari yamaze guhindura Itegeko Nshinga, akavanamo ingingo zimubuza kwiyamamaza inshuro ashaka.
Nyuma yo gusuzugurirwa i Nyamirambo, Twagiramungu avuga ko Kayibanda yahise yivanamo ibyo kuguma ku butegetsi ku buryo yari yateguye kubwira kongere y’ishyaka ko agiye kwegura.
Ati “Ntabwo Perezida Kayibanda yigeze ashaka kuguma ku buperezida bumaze kumutezaho amahane kuva kuri iyo tariki.
Ntimwanatumye na kongere iba ngo yegure.
N’amazina y’abantu bagombaga kumusimbura yari ayafite agomba kuyatanga muri kongere.
“Tariki 5 nibwo kongere yanyu y’ishyaka yagombaga guterana, wenda mwari kurangiza izo mvururu na Perezida Kayibanda mukamuvanaho bibaye ngombwa.
Twagiramungu asanga Sebatware na Habyarimana aribo nyirabayazana ba coup d’état yakorewe Kayibanda, kuko iyo babishaka ntiyari kuba.
Yakomeje agira ati “Perezida ni wowe washoboraga kumurengera, iyo ubwira Habyarimana uti nta Coup d’état mbona ikenewe, ntabyo yari gukora.
Iyo mushaka ko itaba ntiyari kuba ariko mwarabyifuje yarabaye kandi yatugejeje ku marorerwa.
Sebatware ahakana kugira uruhare mu ihirikwa rya Kayibanda, akavuga ko umugambi wo kumuvana ku butegetsi ntawo yamenye.
Yemeza ko imvururu zibasiye abatutsi mu mashuri no mu kazi ka Leta yagiye aziganiraho n’abo bireba ndetse ngo hari nubwo yatumije inama y’abaperefe igamije kuzihosha ngo zitagera mu baturage.
Kayibanda amaze guhirikwa ku butegetsi yatawe muri yombi, ajya gufungirwa i Rwerere mu Ruhengeri, acunzwe n’abasirikare 15.
Nta burenganzira yari afite bwo gusurwa cyangwa gukora icyo ashatse.
Yaje gupfa tariki 15 Ukuboza mu 1976 azize indwara itaramenyekana.
Bivugwa ko ashobora kuba yararozwe cyangwa agahotorwa.
Ikiganiro kirambuye na Maj.
(Rtd) Gatarayiha Augustin ku ihirikwa ku butegetsi ryakorewe Kayibanda
Uko Sheikh Harerimana yahatanye na Perezida Kagame, gutenguhwa na Local Defense n’ibindi
Sheikh Abdul Karim Harerimana ni umugabo w’imyaka 64, akaba inararibonye muri Politiki y’u Rwanda dore ko ayizi neza kuva mu myaka ya 1973 ubwo yari asoje ayisumbuye, kugeza mu 1989 aruvamo no mu 1994 arugarukamo ari kumwe na FPR Inkotanyi yahagaritse Jenoside yakorewe Abatutsi.
Sheikh Abdul Karim Harerimana ni umugabo w’imyaka 64, akaba inararibonye muri Politiki y’u Rwanda dore ko ayizi neza kuva mu myaka ya 1973 ubwo yari asoje ayisumbuye, kugeza mu 1989 aruvamo no mu 1994 arugarukamo ari kumwe na FPR Inkotanyi yahagaritse Jenoside yakorewe Abatutsi.
Ni inzobere mu buvanganzo bw’ururimi rw’Icyarabu dore ko abifitemo impamyabumenyi y’icyiciro cya gatatu cya Kaminuza yakuye muri Arabie Saoudite.
Ubwo yari asoje amasomo muri Arabie Saoudite, yagarutse mu Rwanda mu 1983, agirwa Imam wa Kigali ndetse n’Umuyobozi w’ishuri Institut Islamique Al Hidaayat, ikigo gitanga ubumenyi butegura abazaba abavugabutumwa b’idini ya Islam.
Mu 1989 yagiye muri Uganda nk’umwarimu muri Islamic University ari naho yinjiriye mu muryango FPR Inkotanyi akibereye umunyamuryango magingo aya.
Nyuma y’urugamba rwo kubohora igihugu, Sheikh Abdul Karim Harerimana yabaye Perefe wa Cyangugu, aba Minisitiri w’abakozi ba Leta, aba Minisitiri w’umutekano n’umujyanama wa Perezida, umudepite uhagarariye u Rwanda mu Nteko Ishinga Amategeko y’Umuryango wa Afurika y’Iburasirazuba (EALA) n’ibindi.
Yagiranye ikiganiro kirambuye na IGIHE, asobanura byinshi mu bibazo u Rwanda rwagiye runyuramo nyuma ya Jenoside, avuga ku bunararibonye bwe muri politiki nk’uburyo yiyamamaje ahanganye na Perezida Kagame ku buyobozi bw’Umuryango FPR Inkotanyi, uko yeguye muri EALA, ahazaza ha EAC n’ibindi.
‘Local Defense Forces bibonye ukundi’
Abakuru barabyibuka; Abagabo b’imyenda y’umutuku werurutse, mu bice by’icyaro hari ababitaga uruyumba kubera imyenda n’ingofero bambaraga zasaga n’ibishyimbo byitwa gutyo.
Abo ni bamwe mu bari bagize urwego rushinzwe umutekano mu baturage ‘Local Defense Forces, LDF) rwagiyeho gato nyuma ya Jenoside, rugaseswa rukongera gusubizwaho mu myaka ya 1997/1998.
Urwo rwego rusubiraho Sheikh Harerimana yari Minisitiri w’Umutekano mu gihugu.
Rwari rugamije gufasha abaturage kwicungira umutekano, rugahabwa imyitozo y’amezi agera kuri atatu, rukoherezwa iwabo mu giturage gucunga umutekano.
Mu mabwiriza, itsinda ry’abagize LDF hari ubwo ryahabwaga imbunda zo gucunga umutekano ku mugoroba, bwacya zigasubizwa kuri sitasiyo ya Polisi ibegereye.
Sheikh Harerimana yavuze ko urwo rwego rwabatengushye, kuko intego zarwo zahindanyijwe n’imyitwarire mibi ya bamwe, bagiraga uruhare mu guhungabanya umutekano w’abo bashinzwe kurinda.
Mu myaka ya 2000 hari nk’aho abo basore bashinjwa kuba barishe barashe abagore batatu b’abacuruzi muri Byumba, muri iyo Perefegitura ahitwa Kivuye nanone mu kabari harasirwa abantu batanu bikozwe n’abagize Local Defense Forces n’ibindi.
Harerimana yagize ati “Abaturage nibo bicaraga bakavuga bati uriya mwana n’uriya nibo dushaka ko bajya muri Local Defense y’aha iwacu.
Tuza kugira ibyago imyumvire ntiyaba myiza , abo basore n’abahungu bagombaga no gutanga raporo kuri Polisi ibegereye, hari ubwo bahabwaga n’intwaro nimugoroba zo kurinda agace batuyemo mu gitondo zigasubira kuri polisi, hari aho bitwaye nabi, bakumva ko babaye igitangaza.
Abagize Local Defense bamwe bishoboye mu byaha nk’ubujura, gufata abagore n’abakobwa ku ngufu n’ibindi.
Bamwe mu bafatwaga barirukanwaga cyangwa bagahanwa ariko isura yabo iza gukomeza guhindana ku buryo bari basigaye bafatwa ukundi n’abaturage bashinzwe kurinda.
Sheikh Harerimana ati “ Uzi ko umuturage yanamubwiraga ngo kuki witwara uko, ati se ni wowe wampaye uyu mwenda?
Bibonye ukundi kutari ko, bitari muri gahunda za Leta.
Nicyo gituma akenshi bagendaga bakurwamo, bagahindurwa, bigeze basanga ahari muri sisiteme ibashyiraho hashobora kuba harimo ibibazo, haza gufatwa icyemezo ko basimbuzwa.
Mu byo akeka ko byateraga abo basore kwitwara nabi, Sheikh Harerimana avugamo kuba batarahembwaga kuko bakoraga nk’abakorerabushake.
Local Defense Forces yasimbuwe na DASSO mu 2013, hajyamo abasore n’inkumi bize kandi batojwe neza ndetse banagenerwa umushara ku kwezi.
Nubwo DASSO nayo atari shyashya mu baturage, Sheikh Harerimana abona ko akazi kabo gakorwa neza n’ukoze amakosa akayakora ku giti cye kandi akabibazwa.
Yahatanye na Perezida Kagame ku kuyobora FPR Inkotanyi
Mu 2013, mu matora y’abayobozi b’Umuryango FPR Inkotanyi , Sheikh Abdul Karim Harerimana yiyamamaje ahatanye na Perezida Paul Kagame ku buyobozi bukuru bw’uwo muryango.
Mu majwi yabaruwe, Sheikh yagize amajwi 0.
5 %, atsindwa na Perezida Kagame wagize amajwi 99.
Hari abavuze ko yiyamamaje yikinira kugira ngo Perezida Kagame atiyamamaza wenyine, ariko Sheikh arabihakana.
Uyu musaza uganira kandi agashyenga yagize ati “Ko nabishakaga da! Ntabwo kwari ukwerekana ko hari demokarasi gusa , oya narabishakaga.
Nashakaga kuyobora umuryango ariko ngira amahirwe make ndatsindwa kandi ntsindwa nabi cyane.
Yongeyeho ati “Burya iyo utsinzwe ukanabyemera ntako bisa, n’aho narabyemeye.
Bamaze gutangaza amajwi, umanza narabonye nk’arindwi cyangwa umunani ku bihumbi, kandi naje no kumenya nyuma ko n’ijwi rye yari yarimpaye.
Mu 2015, Sheikh Harerimana yeguye ku mwanya wo guhagararira u Rwanda mu Nteko ya EALA, ku mpamvu yise ize bwite.
Yabwiye IGIHE ko nta kindi cyari cyibyihishe inyuma uretse kuba inshingano yari yarahawe n’umuryango FPR Inkotanyi zari zirangiye.
Ati “Njye ndi umunyamuryango wa FPR Inkotanyi uyemera, aho ndi hose mba ndi mu butumwa bwa FPR Inkotanyi.
Aho mba nagiye nk’aho muri EALA nari ndi intumwa ya FPR Inkotanyi.
Ubutumwa rero nari ndimo bwari burangiye ndagaruka, ubu ndi mu bundi butumwa na none kandi ndi kubukora neza n’ibyishimo byinshi.
Nk’umuntu wabaye igihe kinini mu nteko ya EALA y’Umuryango wa Afurika y’Iburasirazuba, yabajijwe no ku hazaza h’uyu muryango wugarijwe n’ibibazo kuri ubu byo kurebana ay’ingwe hagati y’ibihugu bimwe biwugize, no kugenda gahoro kw’imishinga ihuriweho igamije kuwuteza imbere.
Sheikh Harerimana asanga ahanini ikidindiza uyu muryango ari ubwigenge bwa buri gihugu ku myanzuro imwe n’imwe ifite inyungu rusange, ku buryo hagomba kubaho ubwumvikane busesuye buri gihugu kikabanza kubyumva aho gutora ngo byose bigendere ku byo benshi bemeje.
Nubwo harimo ibyo bibazo n’iby’amikoro adahagije, Sheikh Harerimana yizera ko ibihugu bigize EAC bizagera ku ntego byihaye.
Ati “Aho twari tugeze hari hakwiriye kongeramo imbaraga kugira ngo ibintu byihute tuzagere kuri ya ntego imwe yo kugira igihugu kimwe […] Icyakora EAC nkurikije uko yatangiye, aho igeze n’ubushake buhari iracyariho kandi izahoraho na ziriya ntego izazigeraho.
Uyu mugabo w’abana batanu yagiriye inama urubyiruko rw’u Rwanda, gukomereza ku byiza igihugu cyagezeho birinda kwirara.
Ati “Ntabwo byaturutse mu iraha ryinshi cyane, ntabwo byaturutse mu mudendezo, wasasiwe amaraso y’abanyarwanda, hari abawitangiye.
Ntitubifate nk’ibintu byoroshye.
Kuri ubu Sheikh Harerimana ni umwe mu bagize Urwego Ngishwanama rw’Inararibonye, akaba na Komiseri mu muryango FPR Inkotanyi.
Inkuru bifitanye isano: Abacengezi, ubujura mu basirikare.
Ikiganiro na Sheikh Harerimana ku mutekano nyuma ya Jenoside
Perezida Kagame yishimiye ko mugenzi we Ali Bongo wa Gabon yorohewe (Amafoto)
Perezida Paul Kagame yishimiye ko Perezida wa Gabon, Ali Bongo Ondimba yorohewe akongera gusubira mu nshingano zo kuyobora igihugu nyuma y’igihe arwaye.
Perezida Paul Kagame yishimiye ko Perezida wa Gabon, Ali Bongo Ondimba yorohewe akongera gusubira mu nshingano zo kuyobora igihugu nyuma y’igihe arwaye.
Perezida Kagame yabigaragaje kuri uyu wa Mbere ku munsi wa mbere w’uruzinduko rwe rw’iminsi ibiri i Libreville muri Gabon.
Mu kiganiro yagiranye n’itangazamakuru ryo muri Gabon, Perezida Kagame yavuze ko yaje gukomeza gutsura umubano mwiza uri hagati y’ibihugu byombi no gusura mugenzi we Ali Bongo uri koroherwa nyuma y’igihe arwaye.
Mu Ukwakira umwaka ushize nibwo Perezida Bongo yajyanywe mu bitaro i Riyadh muri Arabie Saoudite nyuma yo gufatwa n’indwara yo kwangirika kw’imitsi y’ubwonko.
Muri Mutarama yasubiye mu gihugu cye amaze koroherwa, akomeza gukurikiranirwa hafi n’abaganga.
Perezida Kagame yavuze ko bishimishije kuba Bongo yarorohewe akanasubira mu nshingano ze.
Yagize ati “Nishimiye kuza hano muri Gabon gukomeza inzira yo kwimakaza umubano uri hagati ya Gabon n’u Rwanda.
Ni n’umwanya kuri njye wo gusura mugenzi wanjye wari umaze igihe arwaye.
Nishimiye ko yorohewe akanakomeza inshingano ze.
Yakomeje agira ati “Mu muco w’abanyafurika, inshuti dusurana mu bihe byiza no mu bibi.
Perezida Kagame yavuze ko Gabon, by’umwihariko Perezida Bongo yagiye agira uruhare runini mu gushyigikira intego zigamije guteza imbere Afurika.
Ati “Gabon yagiye iharanira inyungu za Afurika, icyerecyezo n’ingamba zigamije kugera kuri icyo cyerecyezo.
Perezida Bongo yagize uruhare runini mu gukorana n’abandi bayobozi ku mugabane wacu, mu kuzamura urwego rw’iterambere ryacu".
Mu kwezi gutaha nibwo byitezwe ko muri Afurika hazatangizwa ishyirwa mu bikorwa ry’amasezerano ashyiraho isoko rusange rya Afurika.
Gabon iri mu bihugu 44 byashyize umukono ku masezerano ashyiraho isoko rusange ry’ibihugu bihurira mu Muryango wa Afurika Yunze Ubumwe, AU, azwi nka AfCFTA.
Ibihugu 22 bisabwa kuyemeza burundu ngo ashyirwe mu bikorwa byarabonetse ndetse biteganyijwe ko mu kwezi gutaha azatangizwa ku mugaragaro.
Agaruka kuri ayo masezerano, Perezida Kagame yabwiye abanyamakuru ko ibihugu byose bya Afurika bizi akamaro kayo ku buryo n’ibitarayasinya bizabikora.
Ati “N’ibihugu bitarayemeza burundu si uko bitabona inyungu cyangwa ngo bibone ko ari ngombwa ahubwo biracyafite ingorane mu bijyanye n’amategeko n’ibindi bya tekiniki bagomba kubanza gukemura mbere yo kuyashyira mu bikorwa.
Yagarutse kandi ku muti watuma amakimbirane ahora agaragara hirya no hino muri Afurika acika, avuga ko bisaba ubufatanye bw’ibihugu bigize uwo mugabane.
U Rwanda na Gabon bisanzwe bifitanye umubano mwiza.
Byombi bihuriye mu Muryango w’Ubukungu bw’Ibihugu bya Afurika yo Hagati, CEEAC.
U Rwanda na Gabon basinyanye amasezerano y’imikoranire mu 1976, aza kuvugururwa mu 2010.
Bifitanye ubuhahirane buhagaze neza dore ko indege ya RwandAir ikorera ingendo mu Mujyi wa Libreville.
Muri Kamena 2016 ibihugu byombi byakuyeho amafaranga yacibwaga umuntu ukoresheje umurongo wa telefoni mu guhamagara hagati yabyo.
Imyaka 19 iruzuye! Icyumweru u Rwanda rwahereyemo isomo Uganda bigacura inzigo itarasibangana
Ushobora kuyita intambara y’iminsi itandatu.
Impamvu si uko yamaze iminsi itandatu gusa ingabo z’u Rwanda ziha isomo iza Uganda (UPDF), haniyongeraho ko ihuza amatariki neza n’intambara y’iminsi itandatu Israel yamaze ihata ikibatsi ingabo z’ibihugu by’Abarabu.
Ushobora kuyita intambara y’iminsi itandatu.
Impamvu si uko yamaze iminsi itandatu gusa ingabo z’u Rwanda ziha isomo iza Uganda (UPDF), haniyongeraho ko ihuza amatariki neza n’intambara y’iminsi itandatu Israel yamaze ihata ikibatsi ingabo z’ibihugu by’Abarabu.
Hano itandukaniro ry’uko amateka y’u Rwanda ari ay’ejo bundi mu 2000, mu gihe aya Israel hari mu 1967.
Mu cyumweru nk’iki mu 2000, by’umwihariko uhereye tariki ya 5 kugera tariki ya 10 Kamena, ingabo z’u Rwanda zasakiranye n’iza Uganda, UPDF ihahurira n’uruva gusenya.
Amateka y’umubano w’u Rwanda na Uganda ushatse wayahera mu 1981-1986 ubwo Yoweri Museveni yari mu rugamba rwakuyeho ubutegetsi bwa Milton Obote.
Igisirikare cyamufashije cyarimo ahanini impunzi z’Abanyarwanda barimo na Perezida Paul Kagame wayoboye ubutasi icyo gihe ndetse akanaza kuyobora urugamba rwo kubohora u Rwanda nyuma y’urupfu rwa Fred Rwigema wishwe rugikubita.
Kuba abanyarwanda bafashije Yoweri Museveni kugera ku butegetsi baratangije urugamba rwo kubohora u Rwanda baturutse muri Uganda byatumye Museveni yishyiramo ko u Rwanda igihugu cye kirufiteho ijambo, mbese ko ba basirikare bari muri NRA bazakomeza guhabwa amategeko aturutse i Kampala n’igihe bageze mu gihugu cy’inkomoko.
Nyuma yo kubohora u Rwanda no guhagarika Jenoside, Inkotanyi zamenesheje abayikoraga bahungira mu mashyamba ya Repubulika Iharanira Demokarasi ya Congo yitwaga Zaire, hakurikiraho urugamba rwo gucyura impunzi zari zarabaye ingwate yabo muri ayo mashyamba.
Uganda yatumiwe muri urwo rugamba nk’inshuti ariko igahora ishaka ko ibikorwa by’indashyikirwa by’Ingabo z’u Rwanda biyitirirwa, mu gihe Abanyarwanda bagejeje Museveni ku butegetsi bo ayo mateka bari barayasize i Kampala.
Imvano y’intambara ya Kisangani
Nyuma haje urugamba rwo gukuraho Mobutu Sese Seko no kugeza Kabila ku butegetsi.
U Rwanda rwafatanyije na Uganda ariko icyo gihugu kiza kwibanda cyane ku gusahura imitungo kamere, kandi mu mutwe kigahorana ko ahari Umunyarwanda n’umunya-Uganda, umuturanyi wo mu majyaruguru aza mbere.
Mu Ntambara ya II ya Congo, Ingabo za Uganda zaritabiriye ariko RDF ifata bwangu imijyi itandukanye mu Burasirazuba n’Amajyepfo y’Iburasirazuba bwa RDC harimo Umujyi wa Kisangani n’ikibuga cy’indege cya Bangoka giherereye ku bilometero 12 mu nkengero zawo.
UPDF ku rundi ruhande yo yibanze ku duce dukungahaye ku mabuye y’agaciro two mu Majyaruguru y’Iburasirazuba bwa RDC.
Mu gihe imirwano yari ihagaritswe by’agateganyo, UPDF nta mujyi yari yagafashe wo kuba igumyemo.
Abayobozi b’ingabo za Uganda basabye u Rwanda kubaha Kisangani kubera ko rwari rufite n’indi mijyi nka Goma, Bukavu, Kindu, Uvira n’indi.
Abayobozi b’ingabo z’u Rwanda barabyanga.
Icyo gisubizo ntabwo cyakiriwe neza n’abayobozi b’ingabo za Uganda.
Mu nama yabereye i Goma yarimo uwari uhagarariye Mwalimu Julius Nyerere, Kahinda Otafiire wari ukuriye itsinda rya Uganda mu biganiro, yabwiye itsinda ry’u Rwanda ati “muraduha Kisangani cyangwa twembi tuyibure.
Nk’uko Colonel Akhram Hossein wo mu ngabo za Loni yabitangarije Ikinyamakuru Liberation, mu rukerera rwo ku wa 05 Kanama 2000 nibwo ingabo za Uganda zigera ku 7000 zitwaje ibitwaro biremereye, zatunguye iz’u Rwanda zizimishaho ibisasu.
Kuva ubwo rurambikana, Igisirikare cy’u Rwanda gikora ku ntwaro zacyo kirasa kitababariye ingabo za Uganda, gitwika ibifaru bya UPDF karahava, ingabo za Uganda zihatakariza abasirikare babarwa ko bageraga mu 2000.
Muri iyo mirwano, Ingabo za Uganda zaharaniraga kwambuka ikiraro kiri ku mugezi wa Tshopo gitandukanya Kisangani y’Amajyepfo yarimo Ingabo z’u Rwanda n’iy’Amajyaruguru yarimo iza Uganda, ariko ingabo z’u Rwanda zizibera ibamba.
Mu kiganiro n’abanyamakuru, Col Karenzi Karake (ubu ni Rtd Lieutenant General) wari uyoboye Ingabo z’u Rwanda i Kisangani, yabwiye The Washington Post ku wa 12 Kanama 2000, ko ibyabaye hagati y’ingabo z’ibihugu byombi nta gishimishije kirimo.
Yakomeje ati “Ariko ni bo baturasheho.
Twatsinze urugamba kuko abasirikare bacu bazi icyo barwanira.
Tugiye gusohoka muri Kisangani tutitaye ku byo Abanya-Uganda bashaka.
Icyo gihe yari amaze kwitegereza toni z’ibisasu, imbunda n’ibindi bikoresho ingabo za Uganda zari zimaze kuhasiga zihunga.
Umunsi urugamba rwahagaze, Gen James Kazini wari uyoboye Ingabo za Uganda i Kisangani yabanje guhamagara Col Karenzi ku cyombo amusaba ko imirwano yahagarara, ndetse Ingabo za Uganda zisubira inyuma ibilometero bisaga icumi hanze ya Kisangani.
Col Danilo Paiva wo mu ngabo za Loni i Kisangani, ni we watangaje bwa nyuma ko agahenge kabonetse, nyuma y’ubuhuza bwa Perezida wa Zambia, Frederic Chiluba wari ukubutse Kampala na Kigali kubonana na ba Perezida Museveni na Paul Kagame bakaganira ku buryo haboneka umuti urambye kuri aya makimbirane.
Kuva iyo ntambara yarangira mu myaka 19 ishize, Museveni ahorana ikidodo ku bisobanuro yasabwa ku bana ba Uganda yashoye mu ntambara idafututse akanayitsindwa, abanya-Uganda bakahagwa ari benshi.
Ibi byatumye arushaho kwijundika ibi bya cyane u Rwanda.
Uganda yasabye u Bwongereza inkunga yo gutera u Rwanda
Ku wa 28 Kanama 2000 nibwo Museveni yandikiye Umunyamabanga wa Leta w’u Bwongereza ushinzwe iterambere mpuzamahanga, Claire Short, ibaruwa amusaba ko Uganda yahabwa inkunga yisumbuye ikava kuri Miliyoni 113$ ikagera kuri Miliyoni 139 z’Amadolari, mu rwego rwo kwigaranzura igisirikare cy’u Rwanda.
Muri urwo rwandiko, Uganda yavugaga ko u Rwanda rwamaze gutegura umutwe w’ingabo ugizwe n’abasirikare 100.
000 wo guhirika ubutegetsi bwa Museveni.
Ibi ariko uwari Minisitiri w’Ububanyi n’Amahanga w’u Rwanda, Ambasaderi André Bumaya yabiteye utwatsi, abwira PanaPress ikorera i Dakar muri Senegal ko ahubwo ari Uganda yari mu macenga yo gushaka gutera u Rwanda.
Yagize ati “Ntituri mu myiteguro yo gutera Uganda na mba, u Rwanda rushishikajwe no gukemura ibibazo rwasigiwe na jenoside, bityo rero nta mwanya rufite wo kurwana intambara z’amafuti".
Uganda yakurikijeho guhimba ikinyoma cy’uko u Rwanda rwateraga inkunga umutwe wa PRA (People’s Redemption Army), byavugwaga ko wari uyobowe na Col Samson Mande na Antony Kyakabale ngo bashakaga guhirika ubutegetsi bwa Yoweri Kaguta Museveni.
Museveni ntarakira ugutsindwa
Mu kiganiro kirekire Perezida Kagame yagiranye n’ikinyamakuru Jeune Afrique cyasohotse ku wa 23 Werurwe 2019 ubwo yaganiraga n’Umunyamakuru François Soudan, yabajijwe niba bidashoboka ko Museveni yaba atarakira kuba Ingabo z’u Rwanda zaratsindiye ize i Kisangani mu myaka 20 ishize.
Aha yashingiraga ku bushotoranyi budasiba bwa Uganda ku Rwanda, burimo n’iyicarubozo rikomeje gukorerwa abaturage barwo muri icyo gihugu cy’abaturanyi.
Mu gusubiza yagize ati “ Twabatsinze ubugira gatatu, ni ukuri, ahari ushobora kuba ufite ukuri.
Ariko nta gushidikanya hari ibindi bisobanuro.
Ubushake bwo gushaka kugenzura u Rwanda, kuducisha bugufi?
Birashoka.
Perezida Kagame yavuze ko yubaha Museveni nka Perezida wa Uganda ariko ‘ntabwo ari Perezida w’u Rwanda nta nubwo azigera aba we.
Bigomba gukemuka.
Ntabwo dukunda abantu baduha amabwiriza, aho yaba aturutse hose, ibyo urabizi neza.
Umukuru w’Igihugu yakomeje agira ati “Mu ngano, u Rwanda ni igihugu gito, ariko mu ntekerezo no mu rwego rwa Politiki ni igihugu cya rutura.
" Yanavuze ko nta muhuza ukenewe kugira ngo ibibazo by’u Rwanda na Uganda bikemuke ahubwo ko byose bishingiye kuri Museveni.
Ati “Izingiro ry’ikibazo riri muri Uganda, riri mu biganza bya Museveni.
Imyaka ibiri irihiritse Umunyarwanda Rutagungira atoterezwa mu buroko bwa Uganda
Amagana y’Abanyarwanda ari gutoterezwa mu buroko bwa Uganda bazira ubusa.
Bamwe barashimuswe, abandi bafatwa mu buryo bunyuranye n’amategeko, baratotezwa n’ibindi.
Amagana y’Abanyarwanda ari gutoterezwa mu buroko bwa Uganda bazira ubusa.
Bamwe barashimuswe, abandi bafatwa mu buryo bunyuranye n’amategeko, baratotezwa n’ibindi.
Muri ayo magana, harimo umucuruzi Rutagungira René.
Uyu mucuruzi w’Umunyarwanda wakoreraga i Kampala yafashwe tariki 7 Kanama 2017.
Imyaka ibiri iruzuye afungiwe ubusa mu buryo bunyuranye n’amategeko mu Kigo cya Gisirikare cya Makindye nyamara ari umusivile.
Rutagungira uheruka mu rukiko muri Gicurasi uyu mwaka, bivugwa ko agifunzwe n’igisirikare nta wemerewe kumugeraho, nta n’amakuru atangwa y’aho urubanza rwe rugeze.
Umuryango we urahangayitse cyane.
Yafunzwe ashinjwa kuba intasi nyamara nta bimenyetso na bimwe byigeze bitangwa bimuhamya icyaha.
Abanyamategeko be bakomeje gusaba ko yarekurwa, bavuga ko yahohotewe kandi afunzwe mu buryo bunyuranyije n’amategeko ariko Leta yavuniye ibiti mu matwi.
Itotezwa yakorewe ryamaze kumwangiza ku mubiri, mu mutwe no mu mibereho muri rusange.
Ubwo aheruka mu rukiko byarigaragazaga ko yananutse cyane ndetse adashobora guhagarara adafite icyo yishingikirijeho.
Si ubwa mbere Abanyarwanda bajya cyangwa baba muri Uganda, baba inzirakarengane z’ukutubahiriza amategeko gukorwa n’inzego zishinzwe umutekano muri Uganda.
Umwe mu basesenguzi mu by’umutekano i Kigali yagize ati “Imana niyo yonyine izi umubare w’inzirakarengane z’Abanyarwanda bashimutwa n’Urwego rushinzwe ubutasi mu Gisirikare (CMI) n’Urwego rushinzwe Umutekano w’Imbere (ISO).
Ikimenyetso cy’iyo mikorere idahwitse ya Guverinoma ya Uganda ni umunsi uwahoze ari Minisitiri w’Umutekano, Gen Henry Tumukunde yavaga mu biro bye, akajya mu Kigo cya Gisirikare cya Makindye gukubita no gutoteza Rutagungira.
Ibyo ni ibigaragaza ko Rutagungira yashimuswe, akanafungwa ku mategeko yatanzwe na Tumukunde.
Ibyabaye kuri Rutagungira ni kimwe n’ibyabaye kuri Emmanuel Rwamuco, umucuruzi wakoreraga i Mbarara ndetse n’inshuti ye Augustin Rutayisire bafashwe muri Gicurasi umwaka ushize bakabanza gufungirwa i Mbarara, bakahakubitirwa bikomeye mbere yo kujyanwa i Kampala.
Aba bagabo bashimuswe ku mategeko yatanzwe na Mukama Moses Kandiho, umuvandimwe wa Brig Gen Abel Kandiho uyobora Urwego rushinzwe Ubutasi mu Gisirikare.
Mukama Kandiho usanzwe ashinzwe umutekano muri Mbarara yahamagaye ushinzwe ibikorwa byo kurwanya umwanzi mu gace ka Mbarara, Maj Mushambo, akihagera amwereka abo Banyarwanda bari bafashwe ababeshyera ko bafatanywe intwaro.
Ababibonye biba bavuga ko nta n’umwe muri abo bagabo wari ufite intwaro.
Ahubwo bari bafite miliyoni 140 z’amashilingi ya Uganda bari bagiye kubitsa kuri Banki i Mbarara.
Mukama Kandiho na Mushambo bafashe ayo mafaranga barayatwara, bafata imbunda baziha ku ngufu Rwamucyo na Rutayisire babajyana muri gereza.
Aba bagabo ubu bari kuborera muri Gereza ya Luzira, nta cyizere na mba cy’uko bazahabwa ubutabera.
Abanyarwanda nk’abo iyo bari mu buroko, bafatwa nabi bikabije, uburenganzira bwabo bugahonyorwa, bagatotezwa, bakicishwa inzara.
Nka Rutagungira we, umwe mu bavandimwe be yavuze ko nyuma yo gukubitishwa kenshi amashanyarazi no gushyirwa mu mazi y’urubura, ubu ibiganza bye nta kintu bishobora gufata kuko byagagaye.
Amategeko ya Uganda avuga ko ukekwaho icyaha adakwiriye kumara amasaha arenga 48 ataragezwa imbere y’urukiko ngo yisobanure ku byo ashinjwa.
Nyamara iyo bigeze ku Banyarwanda bamara amezi ndetse n’imyaka bafunzwe bitubahirije amategeko, bafungiwe ahantu hatazwi cyangwa mu buroko bwa CMI.
Ubuhamya bw’abagira amahirwe bakava muri ayo menyo ya rubamba bakajugunywa ku mupaka, bwuzuyemo ibindi bintu bibi byinshi bakorerwa.
Kuri ubu ikigezweho, ni ukubakubita kugeza bataye ubwenge no kubapfuka amaso bakabajyana mu bihuru kubajugunyayo.
Vuba aha, tariki 23 Kamena, Eric Rugorotsi yajugunywe mu mugezi witwa Umuyanja uherereye Ntungamo.
Yahajugunywe n’abakozi b’Urwego rushinzwe Umutekano w’Imbere mu Gihugu (ISO), ategekwa koga agakiza ubuzima bwe cyangwa agahitamo kurohama.
Yabwiwe ko naramuka ahuye na polisi cyangwa urundi rwego rushinzwe umutekano aza kuvuga ko yarekuwe n’abakozi ba ISO.
Ikindi Rugorotsi yahishuye ni uko abamutotezaga ari abantu bavuga Ikinyarwanda neza cyane.
Ibyo ni ibishimangira ibyo Guverinoma y’u Rwanda ihora ivuga by’uko ubutegetsi bwa Uganda bukorana cyane n’Umutwe w’Iterabwoba wa RNC.
Icyo wamenya ku itegeko ry’ubwenegihugu ryateje imvururu mu Buhinde
Leta y’u Buhinde iherutse gushyiraho itegeko ryemerera ubwenegihugu abaturage bava mu bihugu bituranye na bwo, bo mu madini yose usibye abo mu idini ya Islam.
Leta y’u Buhinde iherutse gushyiraho itegeko ryemerera ubwenegihugu abaturage bava mu bihugu bituranye na bwo, bo mu madini yose usibye abo mu idini ya Islam.
Impuguke mu mategeko zo zivuga ko iri tegeko rihabanye cyane n’itegeko Nshinga ry’iki gihugu, riteganya ko amadini yose angana imbere y’amategeko.
Iri tegeko rishya rigenga uburyo bwo kubona ubwenegihugu mu Buhinde, rije nyuma yo kuvugurura iryari risanzwe ryo mu mwaka w’1955, ryemereraga ba nyamuke bafatwaga nabi bo mu madini y’aba- Hindus, Sikhs, Buddhists, Jains, Parsis, n’abakirisitu bava mu bihugu nka Bangladesh, Afghanistan na Pakistan, ariko ntirigire icyo rivuga ku bayisilamu.
Iri tegeko ryageze mu nteko Ishinga Amategeko y’u Buhinde bigizwemo uruhare cyane n’ishyaka riri ku butegetsi ry’aba-Hindu [Bharatiya Janata Party], ryemejwe na perezida w’iki gihugu Ram Nath Kovind, tariki ya 12 Ukuboza, 2019.
Amashyaka atavuga rumwe n’ubutegetsi avuga ko iri tegeko rishya ririmo ivangura, kuko rirobanura idini ya Islam mu gihugu gituwe n’abasaga miliyari 1.
3 bizwi neza ko gitanga ubwisanzure ku madini yose.
Aba-Islam bo mu Buhinde bangana hafi na 15% by’abaturage bose.
Abanenga iri tegeko bavuga ko byakozwe mu mugambi w’igihe kirekire wa Guverinoma iyobowe na Minisitiri w’intebe Narendra Modi, kuva yajya ku butegetsi mu myaka itandatu ishize.
Ibirego bitandukanye bigaragaza ukutishimira iri tegeko, byatangiye koherezwa mu rukiko rw’ikirenga.
Umuvugizi w’ishyaka rikomeye ritavuga rumwe n’ubutegetsi [Congress party], Sanjay Jha, yatangarije Al Jazeera ko iri tegeko riri mu mugambi wa politiki yo kurema amacakubiri y’ishyaka Bharatiya Janata Party, BJP.
Ati “Politiki ya ‘BJP’ ni uguhoza u Buhinde mu mwuka mubi no kuzamura uburakari bw’abaturage cyane cyane mu gihe cy’amatora.
Mu kwezi gushize, Amit Shah, Minisitiri w’umutekano w’imbere mu gihugu, akaba umwe mu byegera bya Narendra Modi, yatangaje ko igihugu cy’u Buhinde kigiye gutangira kubarura abaturage bose, hagamijwe kureba abimukira bava mu bihugu bituranyi badafite ibyangombwa.
Muri Kanama 2019, ibarura nk’iryo ryiswe ryakorewe muri leta ya Assam iherereye mu majyaruguru ashyira uburasirazuba bw’u Buhinde, aho abaturage hafi miliyoni ebyiri bakuwe ku rutonde rw’abenegihugu.
Minisitiri Amit Shah aherutse kwita abimukira b’abanya- Bangladeshi intozi n’abacengezi, kandi ko ari imbogamizi ku mutekano w’igihugu.
Ishyaka rye ryamaganiye kure iyakirwa ry’impunzi z’aba- Rohingya bo muri Myanmar.
, rivuga ko bagomba gusubizwa mu gihugu cyabo, nubwo ubwo bwoko bufatwa nka nyamuke bukanabamo benshi b’abayisilamu, buri kwicirwa muri Myanmar.
Uyu mushinga w’itegeko bwa mbere wagejejwe mu Nteko Ishinga Amategeko muri Nyakanga 2016, uvugurura ingingo irebana n’ubwenegihugu yo 1955, ivuga ko idini rikwiye kuba ishingiro ryo guhabwa ubwenegihugu, kuko mbere iryo tegeko ntiryateganyaga idini nk’imwe mu ngingo fatizo zo gutanga ubwenegihugu.
Gusa nyuma yo kwemezwa n’abagize inteko Ishinga Amategeko, umutwe w’abadepite, iri tegeko ntiryabashije kugezwa imbere ya sena y’u Buhinde, kubera imyigaragambyo yaberaga muri leta zo mu majyaruguru ashyira uburasirazuba, ndetse n’igitutu cy’abatavuga rumwe n’ubutegetsi.
Ubu itegeko rishya rishyiraho umwihariko kuri leta zo mu majyaruguru ashyira uburasirazuba zari zaragaragayemo imyigaragambyo, rikavuga ko rizashishikariza ibihumbi by’aba-Hindus bava muri Bangladesh guhungira mu Buhinde.
Nkuko biteganywa n’itegeko rishya, abimukira badafite ibyangombwa bagomba kuba bamaze imyaka itandatu ku butaka bw’u Buhinde kugira ngo bemererwe ubwenegihugu, mu gihe itegeko ryo mu 1955 ryo ryasabaga kuba umuntu amaze imyaka 12.
Gusa abanyamategeko bavuga ko iri tegeko rishya rihonyora ingingo ya 14 y’itegeko Nshinga ry’u Buhinde, itanga uburenganzira bungana imbere y’amategeko.
Abarinenga bavuga ko rimeze nk’irya Trump wa Leta Zunze Ubumwe za Amerika ukumira aba-islam bo mu bihugu bimwe na bimwe kwaka ubuhungiro.
Perezida Kagame yifuza kuzasimburwa n’umugore (Video)
Perezida Paul Kagame yatangaje ko politiki yo guteza imbere abagore imaze gutanga umusaruro mwiza mu iterambere ry’igihugu, akifuza na we yazasimburwa n’umugore ku kuyobora u Rwanda.
Perezida Paul Kagame yatangaje ko politiki yo guteza imbere abagore imaze gutanga umusaruro mwiza mu iterambere ry’igihugu, akifuza na we yazasimburwa n’umugore ku kuyobora u Rwanda.
Yabigarutseho kuri uyu wa Kane tariki 19 Ukuboza ubwo yagaragazaga uko igihugu gihagaze mu ijambo yagejeje ku bitabiriye inama ya 17 y’Umushyikirano.
Imbere y’ibihumbi byitabiriye iyo nama, Perezida Kagame yavuze ko guteza imbere abagore byahinduye byinshi mu buzima bw’igihugu ku buryo bisigaye binigaragaza ku rwego mpuzamahanga.
Yagize ati “ Mwabonye muri iyi minsi ibijyanye n’uburinganire abagore n’abagabo ku Isi yose ibihugu ijana na mirongo turi mu ba mbere 10, mu by’ukuri hari aho bagera ngirango abantu bakarambirwa u Rwanda bagashaka kurugabanyiriza ubundi twagakwiye kuba turi mu ba mbere batanu ariko turi mu ba mbere 10 nabyo turabyemera.
Perezida Kagame yagaragaje ko uwo mwanya atari mwiza cyane kuko u Rwanda rwigeze kuza mu bihugu bitandatu bya mbere mu guteza imbere uburinganire bw’abagabo n’abagore, gusa agaragaza ko n’aho ruri atari habi.
Yavuze ko politiki y’uburinganire n’ubwuzuzanye ijya kujyaho, akamaro kayo kagaragaraga kandi n’abandi bamaze kubibona.
Ati “Iyi politiki imaze imyaka twayikoze tuyemera kandi twumva akamaro kayo kandi ifite umusaruro ugaragarira n’abandi babona ko bikora ariko dukore n’ibindi tugera mu ba mbere batanu.
Hari akazi ko gukora kenshi bafatanyije n’abagabo.
Abadamu bamaze kugira aho bagera, dushyiremo umuvuduko dufatanye mu bucuruzi mu buyobozi, ubutabera, abashinzwe umutekano, abashinzwe byose.
Ashingiye ku byagezweho ku bufatanye n’abagore, Perezida Kagame yavuze ko yifuza ko umunsi umwe umugore yazayobora u Rwanda.
Ati “Njye nifuza rimwe ko uyu mwanya mwampaye ubukurikira uzatwarwa n’umugore, abagabo bari hano niba ndi bubakire simbizi ariko nabo bashobora kuba ari byo bashaka.
Perezida Kagame yasabye abanyarwanda gukomeza kongera imbaraga mubyo bakora, kuko hari byinshi byagezweho benshi batumvaga ko byashoboka.
Kuva mu 2003 Itegeko Nshinga rigena ko mu myanya yose itorerwa mu buyobozi no muri guverinoma, abagore bagomba kugiramo 30%.
Perezida w’Urwego Ngishwanama rw’inararibonye mu Rwanda, Rutaremara Tito yigeze gusobanura ko gushyira abagore mu buyobozi ari “ubushake bwa politiki bujyanye n’ibibera mu Rwanda.
Nyuma ya Jenoside yakorewe Abatutsi, abagore banganaga hafi na 70% by’abaturage bose.
Muri Guverinoma, abagore bangana na 50 %, mu Nteko Ishinga Amategeko mu Mutwe w’Abadepite mu Rwanda bangana na 61.
3% bavuye kuri 14% mu 1994.
U Rwanda nirwo ruyoboye ibindi bihugu byo ku Isi mu kugira abagore benshi mu Nteko Ishinga Amategeko.
Mu bucamanza ni 49.
6% mu gihe mu buyobozi bw’inama njyanama z’uturere abagore ari 41%.
Mu burezi abakobwa bitabira amashami y’imibare, ubumenyi n’ikoranabuhanga bavuye kuri 56.
7% muri 2015 bagera kuri 63.
9% muri 2018, na ho abitabira amashuri y’imyuga n’ubumenyingiro bavuye 41.
8% muri 2015 bagera kuri 43.
8% muri 2018, mu gihe abagore bigisha muri aya mashuri bavuye kuri 32.
9% muri 2010 bakagera kuri 42.
7% muri 2018.
Abagore 59.
99% bafite ubutaka basangiye n’abo bashakanye mu gihe 24.
63% bafite ubutaka bihariye.
Ibi bigatuma 38% by’abagore bakorana n’ibigo by’imari, batanze ingwate ku butaka bwabo.
Abagore bakorana n’ibigo by’imari na bo bikubye 2 mu myaka 4, aho bavuye kuri 36% muri 2012 bagera kuri 63% muri 2016.
Harabura iki ngo u Bufaransa bugire ambasaderi mu Rwanda?
Imyaka ibaye ine u Bufaransa budafite ambasaderi ubuhagarariye i Kigali.
Uhaheruka ni Michel Flesch wagiye mu 2015, kugeza ubu hakaba hataratangazwa umusimbura.
Imyaka ibaye ine u Bufaransa budafite ambasaderi ubuhagarariye i Kigali.
Uhaheruka ni Michel Flesch wagiye mu 2015, kugeza ubu hakaba hataratangazwa umusimbura.
Kugeza ubu imirimo ya ambasade y’u Bufaransa i Kigali ikurikiranwa na Chargé d’Affaires.
Flesch yagiye umubano w’ibihugu byombi utameze neza, ahanini hashingiwe ku mpamvu za politiki.
Mbere y’uko Ambasaderi Flesch agenda, Leta y’u Bufaransa yari yarahaye u Rwanda izina rishya ry’uwo yifuza ko yayihagararira, Fred Constant, wari usanzwe ari Ambasaderi mu Birwa bya Antilles na Guyane.
Ntiyaje koherezwa mu Rwanda kuko hashize igihe kirenga umwaka rutaramwemeza ajyanwa muri Guinée Équatoriale.
Kuri uyu wa Mbere tariki 22 Nyakanga, Umunyamabanga wa Leta muri Minisiteri y’Ububanyi n’Amahanga, Ubutwererane n’Ibikorwa by’Umuryango wa Afurika y’Iburasirazuba, Amb.
Nduhungirehe Olivier yakiriye mu biro bye Chargé d’Affaires mushya w’u Bufaransa i Kigali, Jérémie Blin baganira ku guteza imbere umubano hagati y’ibihugu byombi.
Blin asimbuye Etienne de Souza wari umaze igihe akurikirana ibikorwa bya Ambasade y’u Bufaransa mu Rwanda.
IGIHE yagiranye ikiganiro na Amb Nduhungirehe, imubaza impamvu u Bufaransa bukomeje kohereza ba Chargé d’Affaires, aho kuzana ambasaderi mushya.
Yagize ati “Igihe nikigera Abafaransa bazamushyiraho, natwe tukaba twiteguya kuzasuzuma ubwo busabe ariko ubu umubano umeze neza.
Bivuze ko ibyabaye mu bihe byashize atari byo bizaba ubu.
Umubano w’u Rwanda n’u Bufaransa wagiye uba mubi nyuma ya Jenoside yakorewe Abatutsi, u Rwanda rushinja icyo gihugu uruhare mu gufasha Leta yakoze Jenoside, u Bufaransa nabwo bugashinja bamwe mu bayobozi bakuru b’u Rwanda guhanura indege yari itwaye Perezida Juvénal Habyarimana.
Umubano watangiye kuba mwiza mu 2017 ubwo Emmanuel Macron yatorerwaga kuyobora u Bufaransa, akazana impinduka mu bubanyi n’amahanga.
Umwaka ushize, ubushinjacyaha bw’u Bufaransa bwahagaritse burundu iperereza ku ihanurwa ry’indege ya Habyarimana nyuma yo kubura ibimenyetso ku bo bashinjaga kubigiramo uruhare.
Muri Mata uyu mwaka kandi Perezida Macron yashyizeho itsinda ry’inzobere rishinzwe gucukumbura uruhare rw’u Bufaransa muri Jenoside yakorewe Abatutsi.
IGIHE yabajije Nduhungirehe niba u Rwanda atari rwo rwaba rwanga kwemeza ba ambasaderi b’u Bufaransa, maze abihakana yivuye inyuma.
Yavuze ko nta muntu n’umwe u Bufaransa bwigeze bwohereza vuba aha busaba ko u Rwanda rwamwemeza nka ambasaderi ngo rumwange.
Ati “Oya ntawe twigeze twanga rwose.
Ibyo ntabwo ari byo ntawe twigeze twanga.
Ntawe bigeze bohereza.
Na Perezida Macron yarabivuze umwaka ushize ko ubu turimo duteza imbere umubano kugira ngo ugaruke mu nzira nziza, ko igihe nikigera bazohereza ambasaderi.
Yakomeje agira ati “Ambasaderi ni u Bufaransa bumushyiraho si u Rwanda rumushyiraho.
U Bufaransa igihe cyose buzamushyiraho tuziga kuri ubwo busabe.
Umubano ushingiye kuri za ambasade hagati y’u Rwanda n’u Bufaransa utangirira mu 1962 u Rwanda rukibona ubwigenge.
Mu kwezi gushize Umuyobozi Mukuru w’Ikigega Mpuzamahanga cy’Abafaransa gishinzwe Iterambere (Agence Française de Developpément , AFD), yaje mu Rwanda yizeza gukomeza gufatanya mu bikorwa by’iterambere.
Umuyobozi w’icyo kigo yahaherukaga mu 1992.
Guhera mu 1962, u Bufaransa bumaze kohereza mu Rwanda ba ambasaderi 16, kuva kuri Jean-Marc Barbey wabimburiye abandi kugeza kuri Michel Flesh wagiye mu 2015.
Amatora y’abakuru b’ibihugu yitezwe mu bihugu bya Afurika muri 2020
Politiki ni kimwe mu bivugwaho cyane ku isi, guhera umwaka utangiye kugeza urangiye.
Abakuru b’ibihugu ni bamwe mu bagena imirongo migari yayo ku buryo uwo mwanya uba urebwa n’abatari bake, hagakoreshwa inzira zose zaba imbi n’inziza ngo bicare kuri iyo ntebe icurirwamo ibitekerezo biyobora ibihugu bitandukanye.
Politiki ni kimwe mu bivugwaho cyane ku isi, guhera umwaka utangiye kugeza urangiye.
Abakuru b’ibihugu ni bamwe mu bagena imirongo migari yayo ku buryo uwo mwanya uba urebwa n’abatari bake, hagakoreshwa inzira zose zaba imbi n’inziza ngo bicare kuri iyo ntebe icurirwamo ibitekerezo biyobora ibihugu bitandukanye.
Uyu mwaka muri Afurika hateganyijwe amatora mu bihugu bitandukanye, azasiga bamwe mbahagurutse muri izo ntebe nkuru mu bihugu byabo, bagaha umwanya abandi bafite ibyerecyezo bishya bijyanye n’ibyo abaturage bifuza.
Muri rusange, ibihugu 22 bya Afurika nibyo bifite amatora muri uyu mwaka ariko icyenda muri byo nibyo bizabamo amatora y’abakuru b’ibihugu.
IGIHE yakusanyije iby’ingenzi ukwiriye kumenya kuri ayo matora ategerejwe na benshi.
Mu iki gihugu hateganyijwe amatora y’Umukuru w’igihugu, tariki 22 Gashyantare.
Mu kwezi kwa cumi, ishyaka ritavuga rumwe n’ubutegetsi ryavuze ko Jean Piere Fabre ari we mukandida waryo uzaba ahanganye na Perezida uriho Faure Gnassingbé.
Nta gutungurana kwitezwe kuko amahirwe agihabwa Faure umaze ku butegetsi imyaka 15.
Amatora ateganyijwe muri iki gihugu ni ay’Umukuru w’igihugu, Inteko rusange n’ay’Abadepite.
Aya matora ateganyijwe tariki 20 Gicurasi uyu mwaka.
Perezida Nkurunziza Pierre yatangaje ko ataziyamamariza indi manda.
Aya matora yitezwe kuzandika amateka muri iki gihugu nyuma y’imvururu zadutse guhera mu 2015 ubwo Nkurunziza yiyamarizaga manda ya gatatu itaravuzweho rumwe.
Andi matora ateganyijwe tariki 4 Ukwakira 2020, ni ay’Umukuru w’igihugu.
Perezia John Pombe Magufuli wayoboye Tanzania kuva mu mwaka 2015 yitezwe kuyobora indi manda.
Nubwo anengwa ibirimo kubangamira ubwisanzure, ashimwa n’abaturage kuba yarabashije guhashya ruswa no kwirukana abayobozi badakora inshingano zabo.
Côte d’Ivoire
Amatora y’Umukuru w’igihugu ataganyijwe tariki 31 Ukwakira uyu mwaka.
Perezida w’iki gihugu, Alassane Ouattara, wari waratangaje ko atazongera kwiyamamariza indi manda hejuru y’ebyiri amaze kuyobora, yavuze ko azagaragara muri ayo matora.
Burkina Faso Hateganyijwe amatora y’Umukuru w’igihugu n’Inteko Ishinga Amategeko mu Ugushyingo 2020.
Uwahoze ari Minisitiri w’intebe muri iki gihugu, Kadré Désiré Ouédraogo yamaze gutangaza ko aziyamamariza umwanya w’Umukuru w’igihugu akazaba ahanganye na Perezida uriho Roch Marc Christian Kaboré.
Ghana Amatora ateganyijwe muri iki gihugu y’Umukuru w’igihugu azaba tariki 7 Ukuboza 2020.
Ishyaka ritavuga rumwe n’Ubutegetsi, National Democratic Congress ryamaze gutangaza ko uwahoze ari Umukuru w’iki gihugu, John Mahama ari we uzaba arihagarariye ahanganye na Perezida uriho, Nana Akufo-Addo.
Muri iki gihugu hateganyijwe amatora y’Umukuru w’igihugu n’Inteko Ishinga Amategeko tariki 27 Ukuboza ndetse n’amatora y’abandi bayobozi batandukanye ateganyijwe mu Ukwakira.
Centrafrique
Amatora y’Umukuru w’igihugu ateganyijwe tariki 27 Ukuboza.
Umuvugizi w’ishyaka "Kwa Na Kwa" ry’uwahoze ari Perezida w’iki gihugu Francois Bozizé, yatangaje ko aziyamamariza kuyobora iki gihugu.
Hateganyijwe amatora y’Umukuru w’igihu mu Ukuboza.
Ishyaka ritavuga rumwe n’ubutegetsi, Seychelles National Party ryamaze gutanga Ramkalawan nk’umukandida ku mwanya wa Perezida aho azaba ahanganye na Perezida Danny Faure aziyamamariza indi manda.
Baherereye he?
Ibirari by’abari bagize Guverinoma ya mbere nyuma ya Jenoside
Ku wa Kabiri tariki 19 Nyakanga 1994 nibwo hagiyeho Guverinoma y’Ubumwe.
Imyaka 25 irashize!
Ku wa Kabiri tariki 19 Nyakanga 1994 nibwo hagiyeho Guverinoma y’Ubumwe.
Imyaka 25 irashize!
Ni Guverinoma yagiyeho nyuma y’iminsi ibiri gusa ingabo zari iza FPR Inkotanyi zimaze kubohora imijyi ya Ruhengeri na Gisenyi, zinahagarika Jenoside yari imaze guhitana Abatutsi basaga miliyoni imwe.
Nubwo intambara y’amasasu yasaga n’irangiye, umutima ntiwari hamwe kuko abanyapolitiki benshi n’ibikomerezwa bya Leta ishinjwa gutegura no gukora Jenoside, bari hakurya gato muri Zaire bisuganya ngo bagaruke ku butegetsi bari bamaze kwirukanwaho.
Tariki 17 Nyakanga nyuma yo kubohoza ibice byose by’igihugu, FPR Inkotanyi yasohoye itangazo riteguza Guverinoma y’inzibacyuho yari igiye kujyaho, rinashimangira ko muri iyo Guverinoma hatazabonekamo abo mu mashyaka ya MRND, CDR n’andi yagize uruhare muri Jenoside.
Guverinoma y’Ubumwe yari igizwe n’abaminisitiri 17 ariko tariki 19 harahiye 14, abandi bongerwamo tariki 20 Nyakanga.
Mu ijambo Paul Kagame yavuze kuri uwo munsi wo gushyiraho Guverinoma nshya, yavuze ko akazi kakiri kose bityo ko bisaba Guverinoma nshya gukoresha ingufu.
Yagize ati “Turebye aho tuva n’aho tugana, ndabona ko nta n’umwe wari ukwiye kuvuga ko twasoje inshingano zacu, ngo ajyeho yicare hasi atekereze ko ibibazo byose byarangiye.
Ni igihe cyo guhaguruka tugakorera hamwe, nk’uko twabikoze mu bihe byashize bigatuma tugera aho tugeze uyu munsi, tugashyiraho guverinoma dufitiye icyizere ko izayobora igihugu ikakigeza mu nzira y’iterambere.
Guverinoma yo ku wa 19 Nyakanga, imyanya umunani yahawe FPR Inkotanyi, itatu ihabwa ishyaka MDR, itatu ihabwa PL, PSD ihabwa imyanya ibiri naho umwe uhabwa PDC.
Abari bagize Guverinoma ya mbere y’Ubumwe
Perezida: Pasteur Bizimungu
Pasteur Bizimungu ni we wahise agirwa Perezida w’inzibacyuho.
Uyu mugabo uvuka muri Gisenyi, yari umunyamuryango wa FPR Inkotanyi wigeze no kuyobora ikigo cya Electrogaz cyahoze gishinzwe ingufu ku butegetsi bwa Perezida Juvenal Habyarimana.
Bizimungu ubu ufite imyaka 69 yabaye Perezida kugeza kuwa 23 Werurwe 2000 ubwo yeguraga ku mwanya wa Perezida.
Bizimungu yaje gushinga ishyaka PDR Ubuyanja ritemewe n’amategeko, mu 2002 aza gutabwa muri yombi ashinjwa kurema umutwe utemewe no kunyereza umutungo wa Leta, umwaka wakurikiyeho akatirwa gufungwa imyaka 15.
Mu 2006 Bizimungu yandikiye ibaruwa Perezida Kagame asaba imbabazi, azihabwa mu 2007 ahita arekurwa.
Ubu aba mu Rwanda mu bikorwa bye bwite.
2 : Visi Perezida & Minisitiri w’Ingabo: Paul Kagame
Muri Guverinoma y’Ubumwe, Minisitiri w’Ingabo yagizwe Général-Major Paul Kagame anaba Visi Perezida.
Paul Kagame yagumye kuri uwo mwanya kugeza muri Werurwe 2000 ubwo yatorerwaga gusimbura Bizimungu ku mwanya wa Perezida.
Ni inshingano yakoze neza ndetse aza gutorerwa izindi manda, kugeza uyu munsi.
Minisitiri w’Intebe: Faustin Twagiramungu
Guverinoma ya mbere yagiyeho nyuma ya Jenoside yari iyobowe na Faustin Twagiramungu nka Minisitiri w’Intebe.
Twagiramungu w’ishyaka MDR ni umwe mu banyepolitiki bari barahanganye n’ingoma ya Habyarimana, bashyigikiye imigambi y’ubumwe n’ubwiyunge mu banyarwanda.
Uyu mugabo uvuka mu yahoze ari perefegitura ya Cyangugu, yaje kwegura tariki 28 Kanama 1995, ahita afata iy’ubuhungiro agana mu Bubuligi ari naho akiba.
Asigaye agaragara mu bikorwa birwanya Leta y’u Rwanda ndetse aherutse kwifatanya n’Ihuriro P5 ry’amashyaka aba hanze y’u Rwanda, atavuga rumwe na Guverinoma y’u Rwanda.
Minisitiri w’Intebe wungirije & Minisitiri w’umurimo : Alexis Kanyarengwe
Kanyarengwe Alexis wo mu Muryango FPR Inkotanyi ni we wahawe umwanya wa Minisitiri w’umurimo akaba na Minisitiri w’Intebe wungirije.
Uyu mugabo ukomoka mu yahoze ari Ruhengeri (Amajyaruguru), ni umwe mu bahoze ari ibikomerezwa ku ngoma ya Habyarimana dore ko ari umwe mu basirikare 11 bafatanyije na Habyarimana guhirika ubutegetsi bwa Grégoire Kayibanda kuwa 5 Nyakanga 1973.
Kanyarengwe wafatwaga nka nimero ya kabiri ku butegetsi bwa Habyarimana, baje gushwana mu 1980 ashinjwa gushaka kumuhirika, nyuma aza guhunga igihugu ari nabwo yifatanyaga na FPR mu rugamba rwo kubohora igihugu.
Kanyarengwe wabaye umuyobozi w’Umuryango FPR Inkotanyi kugeza mu 1998, yaje kuvanwa muri Guverinoma mu 1997.
Alexis Kanyarengwe yitabye Imana tariki 13 Ugushyingo 2006 azize uburwayi, ashyingurwa mu irimbi rya Remera mu mujyi wa Kigali.
Minisitiri w’ububanyi n’amahanga: Jean Marie Ndagijimana
Nk’igihugu cyari kimaze kuva muri Jenoside, ibihugu byinshi bigifata nk’ikitariho, ntabwo byashobokaga kwisubiza ikuzo hatabayeho kugira Minisiteri y’ububanyi n’amahanga kandi ikora cyane.
Ndagijimana wari mu ishyaka MDR ni we wahawe uwo mwanya atamazeho kabiri.
Uyu mugabo uvuka mu yahoze ari Cyangugu yamaze amezi ane kuri uwo mwanya, aza guhungira mu Bufaransa atwaye amafaranga yari yahawe ngo ajye gufunguza za ambasade.
Perezida Paul Kagame aherutse kubikomozaho ati “Minisitiri w’ububanyi n’amahanga wa mbere wagiyeho icyo gihe yagambanye n’abandi bayobozi muri Guverinoma nka Minisitiri w’Intebe icyo gihe, ahabwa amafaranga mu ntoki, ibihumbi amagana by’amadolari, ngo ajye mu mahanga asubukure ibikorwa bya za ambasade cyangwa afunguze inshya.
Uyu mugabo ntabwo yagarutse! Kandi yari amaze amezi angahe mu kazi, iyo yari guverinoma ya mbere y’inzibacyuho.
Minisitiri w’Umutekano: Seth Sendashonga
Guverinoma y’inzibacyuho yashyizwe kuwa 19 Nyakanga 1994, ntiyasize n’umwanya wa Minisitiri w’Umutekano.
Uwo mwanya wahawe Seth Sendashonga wakomokaga mu yahoze ari Perefegitura ya Kibuye, wari impunzi muri Kenya ku butegetsi bwa Perezida Habyarimana.
Sendashonga wari umunyamuryango wa FPR Inkotanyi, yavuye muri Guverinoma mu 1995 ahita ajya mu buhungiro muri Kenya.
Aho niho yaje kurasirwa tariki 16 Gicurasi 1998.
Perezida Paul Kagame aherutse kuvuga ko Sendashonga nyuma yo guhunga igihugu yakoranye n’abashakaga guhungabanya umutekano ku buryo yari yatangiye ‘kurenga umurongo’.
Minisitiri w’Ubutabera : Alphonse Marie Nkubito
Minisiteri y’ubutabera yahawe umunya-Cyangugu, Alphonse Marie Nkubito wari impirimbanyi y’uburenganzira bwa muntu.
Nkubito yayoboye iyo Minisiteri kugeza mu 1995.
Yaje kwitaba Imana kuwa 13 Gashyantare 1996 azize uburwayi.
Minisitiri w’Uburezi: Pierre-Célestin RWIGEMA
Pierre-Célestin Rwigema uvuka i Gitarama mu Ntara y’Amajyepfo ubu, ni we wagizwe Minisitiri wa mbere w’Uburezi bw’amashuri abanza n’ayisumbuye nyuma ya Jenoside.
Rwigema wari mu ishyaka MDR, yaje kuva kuri uwo mwanya aba Minisitiri w’Intebe asimbuye Faustin Twagiramungu.
Umwanya wa Minisitiri w’Intebe yawuvuyeho muri Werurwe 2000, aza guhungira muri Leta Zunze Ubumwe za Amerika.
Yagarutse mu gihugu mu mwaka wa 2011, aza no gutorerwa kuba umudepite uhagarariye u Rwanda mu Nteko Ishinga Amategeko y’Umuryango wa Afurika y’Iburasirazuba (EALA) ari nawo akiriho kugeza ubu.
Minisitiri w’Amashuri Makuru n’ubushakashatsi : Dr Joseph Nsengimana
Dr Nsengimana ni we wagizwe Minisitiri w’amashuri makuru n’ubushakashatsi.
Uyu mugabo wavukiye i Busogo muri Musanze yashyizwe kuri uyu mwanya kubera ko yari asanzwe ari inzobere mu bijyanye n’uburezi, dore ko yabaye umwarimu muri Kaminuza zirimo iy’u Rwanda n’iya Lubumbashi.
Nyuma yahawe indi myanya ikomeye irimo kuba minisitiri w’abakozi ba Leta n’umurimo, Minisitiri w’ubutaka, gutuza abantu no kurengera ibidukikije ndetse aba umujyanama wihariye wa Perezida Paul Kagame.
Guhera mu 2006 yagiye mu kazi ko kuba ambasaderi, agasoza mu 2014 ubwo yari ahagarariye u Rwanda muri Ethiopia no mu Muryango wa Afurika Yunze Ubumwe.
Ubu Nsengimana aba mu Rwanda aho akorera imirimo itandukanye.
Minisitiri w’Imari: Marc Rugenera
Ibigega n’isanduku by’igihugu muri Guverinoma ya mbere byaragijwe Marc Rugenera, umunya-Gitarama wo mu ishyaka PSD.
Uwo mwanya Rugenera yawuvuyeho mu 1997 aba Minisitiri w’Ubucuruzi nyuma aba Minisitiri w’ubukerarugendo.
Ubu Rugenera yashinze ndetse ayobora ikigo cy’ubwishingizi cya Radiant.
Minisitiri w’Inganda: Prosper Higiro
Minisitiri w’inganda wa mbere nyuma ya Jenoside yabaye Prosper Higiro, umurwanashyaka wa PL ukomoka mu yahoze ari Kibungo.
Uyu mugabo w’imyaka 58, nyuma yo kuva muri Guverinoma yabaye umusenateri ndetse n’umwe mu bakandida biyamamaje ku mwanya wa Perezida wa Repubulika mu matora yo mu 2010.
Higiro aherutse kugirwa ambasaderi muri Canada.
Uyu yabaye umuyobozi mu nzego zitandukanye zirimo kuba Umunyamabanga Mukuru w’Ihuriro ry’Inteko zishinga Amategeko z’Umuryango uhuza ibihugu byo mu Karere k’Ibiyaga Bigari (FP-ICGRL).
Minisitiri w’Ubuzima: Dr Joseph Karemera
Karemera wahoze ari impunzi muri Uganda, ni umunyarwanda ukomoka mu yahoze ari Perefegitura ya Byumba, wabaye Minisitiri wa mbere w’ubuzima w’u Rwanda rwa nyuma ya Jenoside.
Uwo mwanya yawuvuyeho agirwa Minisitiri w’Uburezi.
Ntakivugwa cyane ariko ni umwe mu bagitanga ibitekerezo bihamye mu muryango wa politiki akomokamo ari wo FPR Inkotanyi.
Minisitiri ushinzwe itumanaho no gutwara abantu n’ibintu: Immaculée Gahima Kayumba
Gahima wo mu muryango FPR Inkotanyi, ni umunya-Butare wabaye mu buhungiro mu gihugu cy’u Burundi mbere ya Jenoside.
Nubwo atakivugwa cyane, Madamu Gahima wanabaye umusenateri ubu ari mu Rwanda aho akorera imirimo itandukanye.
Minisitiri w’imibereho myiza: Mugabo Pie
Mugabo Pie yabaye Minisitiri w’imibereho myiza y’abaturage muri Guverinoma ya mbere y’ubumwe, ari umuyoboke w’ishyaka PL.
Uyu mugabo w’inzobere mu mategeko yanabaye umucamanza na Perezida w’Urukiko rukuru.
Aba mu Rwanda aho atanga serivisi zitandukanye zijyanye n’iby’amategeko.
Minisitiri ushinzwe impunzi: Dr Jacques Bihozagara
Nk’igihugu cyari kivuye muri Jenoside n’intambara yo kubohora igihugu, hari abaturage basaga miliyoni ebyiri bahunze kandi bakenewe mu kongera kubaka igihugu.
Byari ngombwa gushyiraho Minisiteri ishinzwe gucyura impunzi, cyane ko ubuhunzi bwari mu bibazo byatumye FPR Inkotanyi ishingwa.
Dr Bihozagara yitabye Imana muri Werurwe 2016, agwa muri Gereza ya Mpimba mu Burundi aho yari amaze umwaka afungiwe kubera impamvu za politiki.
Minisitiri w’Umuryango n’Iterambere ry’umugore: Inyumba Aloysia
Inyumba wakomokaga mu muryango FPR Inkotanyi ni we wagizwe Minisitiri ushinzwe iterambere ry’umuryango n’umugore.
Nk’uwaturukaga mu muryango FPR Inkotanyi, Inyumba yatangije urugamba rwo gutinyura no gushishikariza abagore kumva ko bashoboye, nyuma y’uko bari bamaze no kugira uruhare mu rugamba rwo kubohora igihugu.
Yitabye Imana tariki 6 Ukuboza 2012 azize uburwayi.
Minisitiri w’Urubyiruko n’amashyirahamwe: Patrick Mazimhaka
Uyu mugabo wabaye umuyobozi wungirije wa FPR Inkotanyi mbere gato y’urugamba rwo guhagarika Jenoside, ni we wahawe kuyobora urubyiruko muri Guverinoma ya mbere yabayeho nyuma ya Jenoside.
Muri 2003 yatorewe kuba umuyobozi wungirije muri Komisiyo y’Akanama ka Afurika yunze Ubumwe.
Yitabye Imana ku wa 25 Mutarama 2018 azize uburwayi.
Minisitiri w’ingufu n’imirimo rusange: Charles Ntakirutinka
Charles Ntakirutinka yabaye Minisitiri w’ingufu n’imirimo rusange nk’umunyamuryango w’ishyaka PSD.
Ntakirutinka uvuka ku Gikongoro, mu 2001 afatanyije na Pasteur Bizimungu wahoze ari Perezida bashinze ishyaka PDR Ubuyanja ritari ryemewe n’amategeko.
Yatawe muri yombi mu gihe kimwe na Bizimungu mu 2002, ahamywa ibyaha birimo gukangurira abaturage kwigumura no kurema umutwe w’abagizi ba nabi.
Yakatiwe igifungo cy’imyaka icumi, ayirangiza mu 2012.
Ubu yasubiye mu buzima busanzwe ariko ntakigaragara mu bikorwa bya Politiki.
Minisitiri w’ubukerarugendo n’ibidukikije: Nayinzira Jean-Népomuscène
Nayinzira yabaye Minisitiri w’Ibidukikije n’ubukerarugendo muri guverinoma yaguye y’inzibacyuho yatangajwe ku wa 19 Nyakanga 1994, yari iyobowe na Faustin Twagiramungu.
Yaje kuba umudepite ariko mu 2002 aza kwegura mu nteko ishinga Amategeko ashinjwa imyitwarire idahwitse.
Nayinzira yagarutse mu ruhando rwa politiki ahatanira kuba Perezida wa Repubulika nk’umukandida wigenga, mu matora ya Perezida yo mu 2003.
Uyu mugabo wavukiye mu yahoze ari Perefegitura ya Gisenyi ku wa 10 Werurwe 1943, yitabye Imana kuwa 13 Kanama 2014.
Minisitiri w’Ubuhinzi, Ubworozi n’Amashyamba: Dr Iyamuremye Augustin
Iyamuremye wo mu ishyaka PSD ni we wabaye Minisitiri Minisitiri w’Ubuhinzi, Ubworozi n’amashyamba muri Guverinoma ya mbere y’Ubumwe, icyakora we yashyizweho tariki 18 Kanama 1994 hashize ukwezi abandi bari mu mirimo.
Yabaye Minisitiri w’Ububanyi n’Amahanga kuva mu 1999 kugeza muri 2000.
Yanabaye kandi Minisitiri w’Itangazamakuru.
Iyamuremye ni we wayoboye Komisiyo yashinzwe kwiga ku ngingo z’Itegeko Nshinga ryavuguruwe mu 2015.
Kuri ubu Iyamuremye ni umuyobozi w’Urwego rw’Igihugu Ngishwanama rw’Inararibonye.
Minisitiri w’Igenamigambi, Birara Jean-Berchmas
Birara yagizwe Minisitiri tariki 2 Nzeri 1994 nyuma y’amezi asaga abiri Guverinoma nshya igiyeho.
Ni umunyapoliti uvuka mu yahoze ari Perefegitura ya Gisenyi.
Yirukanywe muri Guverinoma mu Ukwakira 1997.
Ubu ari mu kiruhuko cy’izabukuru, aba mu Mujyi wa Kigali.
Minisitiri w’Itangazamakuru: Nkuliyingoma Jean Baptiste
Nkuliyingoma yagizwe Minisitiri ahagarariye ishyaka MDR.
Akomoka mu yahoze ari Perefegitura ya Byumba.
Yavuye muri Guverinoma muri Kanama 1995 ubwo Twagiramungu wari Minisitiri w’Intebe yeguraga, bombi bafata iy’ubuhungiro.
Urebye urutonde rw’abaminisitiri ba Guverinoma ya mbere yagiyeho nyuma ya Jenoside, nta n’umwe ukiri muri Guverinoma.
Bake baracyari mu mirimo ya leta, abandi bari mu kiruhuko cy’izabukuru kubera imyaka bagezeho; bahunze igihugu kubera amakosa bakoze abandi bakomeje imirimo mu rwego rw’abikorera.
RDC: Umudepite yasubije Muzito wasabye ko u Rwanda rwomekwa kuri Congo ngo ibone amahoro
Umudepite akaba n’Umuyobozi w’ishyaka Envol muri Repubulika Iharanira Demokarasi ya Congo, Delly Sesanga, yamaganye igitekerezo cy’umunyapolitiki Adolphe Muzito uherutse gusaba ko igihugu cye gitera u Rwanda rukomekwa kuri RDC kugira ngo amahoro aboneke mu Burasirazuba.
Umudepite akaba n’Umuyobozi w’ishyaka Envol muri Repubulika Iharanira Demokarasi ya Congo, Delly Sesanga, yamaganye igitekerezo cy’umunyapolitiki Adolphe Muzito uherutse gusaba ko igihugu cye gitera u Rwanda rukomekwa kuri RDC kugira ngo amahoro aboneke mu Burasirazuba.
Amagambo ya Muzito uvugira ihuriro ry’amashyaka atavuga rumwe na Leta, Lamuka, ku ikubitiro yamaganiwe kure na bamwe mu bayobozi bakomeye muri iryo huriro barimo Moise Katumbi na Jean Pierre Bemba.
Kuri uyu wa Gatandatu ubwo yari yahuye n’abarwanashyaka b’ishaka rye bifurizanya umwaka mushya, Delly Sesanga, yabajijwe niba na we abona amahoro mu Burasirazuba bwa Congo azaturuka mu gutera u Rwanda bakarwiyomekaho.
Umuyobozi wa Envol akaba n’Umudepite mu Nteko Ishinga Amategeko ya Congo, Sesanga yamaganye amagambo ya Muzito, avuga ko amahoro ya Congo azaturuka imbere muri Congo.
Yagize ati “Intambara sicyo gisubizo.
Iyi ntambara ahubwo yakarwanywe hagamijwe kuzana ubumwe imbere mu gihugu, gukuraho imikorere mibi y’ubuyobozi, ruswa, ikimenyane byazangereje leta bikanagira ingaruka ku nzego z’umutekano.
Sesanga yavuze ko igisirikare cya Congo kitabuze imbaraga zo gutsinda intambara ziri mu Burasirazuba nk’uko bamwe babikega, ahubwo ngo ni imikorere mibi.
Ati “Abanye-Congo bazi kurwana, barabyerakanye mu Ntambara ya Mbere n’iya Kabiri z’isi yose.
Yavuze ko imbaraga nyinshi zikwiriye gushyirwa mu kurwanya ibibazo byugarije igihugu biri imbere kurusha kwitwaza ibyo hanze, nk’uko ikinyamakuru Politico cyabitangaje.
Mbere yo kuba umudepite, Sesanga yakoze mu myanya itandukanye muri Congo harimo no kuba Minisitiri w’igenamigambi.
Musenyeri wa Kinshasa, Fridolin Ambongo, na we aherutse kuvuga ko ibihugu bituranye na Congo birimo u Rwanda bifite umugambi wo gucamo ibice igihugu cye bikakiyomekaho.
Ni amagambo yamaganiwe kure haba muri Leta ya Congo ndetse n’abandi bakurikiranira politiki y’akarere hafi.
Minisitiri w’Ububanyi n’Amahanga, Dr Vincent Biruta, aherutse kuvuga ko imvugo z’abanyapolitiki bamwe bo muri RDC ku Rwanda zibabaje kuko ahanini n’ibyo bavuga ari ibintu biba bidafite inshingiro.
Ati “Ni ibintu bibabaje, wakwiteguye ko ibyo bavuga biba bifite icyo bafite gifatika ariko nta gihari.
Ntabwo ari ubwa mbere bene ibi bibazo bibaho, hashize igihe hari abanyapolitiki bo muri RDC bumva ko kugira ngo abaturage babo babemere ari uko bavuga nabi u Rwanda.
Dr Biruta yavuze ko nta mugambi uhari wo komeka ibice bya Congo ku Rwanda kandi nta n’uzigera ubaho.
U Rwanda na RDC bifitanye umubano mwiza cyane cyane nyuma y’aho Félix Tshisekedi atorewe kuyobora icyo gihugu, akavuga ko arajwe ishinga no kubana neza n’ibihugu by’ibituranyi.
Minisitiri Mateke wa Uganda yahishuye ko atemeranya n’amasezerano n’u Rwanda n’umugambi mushya barufiteho
Mu gihe hashize iminsi mike hatekerezwa ko umubano w’u Rwanda na Uganda waba utangiye kugana mu cyerekezo kizima nyuma y’irekurwa ry’abanyarwanda icyenda bari bafungiweyo binyuranyije n’amategeko, ibintu byabaye nk’ibisubira i Rudubi ubwo Umunyamabanga wa Leta Ushinzwe ubutwererane n’akarere, Philemon Mateke, yavugaga uburyo atemera amasezerano yasinywe hagati ya Uganda n’u Rwanda.
Mu gihe hashize iminsi mike hatekerezwa ko umubano w’u Rwanda na Uganda waba utangiye kugana mu cyerekezo kizima nyuma y’irekurwa ry’abanyarwanda icyenda bari bafungiweyo binyuranyije n’amategeko, ibintu byabaye nk’ibisubira i Rudubi ubwo Umunyamabanga wa Leta Ushinzwe ubutwererane n’akarere, Philemon Mateke, yavugaga uburyo atemera amasezerano yasinywe hagati ya Uganda n’u Rwanda.
Ni amasezerano yasinyiwe i Luanda muri Angola ku wa 21 Kanama 2019, agamije gushakira umuti ibibazo u Rwanda rwashinjaga icyo gihugu birimo gufunga abaturage barwo binyuranyije n’amategeko no kubakorera iyicarubozo, gushyigikira imitwe igamije kuruhungabanyiriza umutekano no kubangamira ubucuruzi bwarwo.
Mu butumwa yanditse kuri Twitter kuri uyu wa Kane, Mateke yahishuye ko kuva kera na kare atemeraga amasezerano basinyanye n’u Rwanda agamije guhosha umwuka mubi uri hagati y’ibihugu byombi, mu gihe ari umwe mu bagombaga kuba bakurikirana uko ashyirwa mu bikorwa.
Yagize ati “Naburiye bagenzi banjye ko nta cyiza kiva mu gusinyana amasezerano n’ikibi.
Kugarura amahoro ntibyakunze kuri Chamberlain mu 1938, ntabwo natwe bizashoboka.
Turekuye abanyabyaha babo, batwituye kurasa abaturage bacu nk’imbwa! Ni igihe cyo gusubiza kuri iyi myitwarire y’ubushotoranyi.
I warned colleagues that nothing good comes from signing a pact with the devil.
Appeasement didn't work for Chamberlain in 1938, and it won't work for us.
We release their criminals, and they repay by shooting our citizens like dogs! Time to respond to this condescending behavior
— Philemon Mateke, PhD (@PhilemonMateke) January 23, 2020
Aha mu 1938 yashakaga kuvuga ku byabaye muri uwo mwaka hakorwaga inama z’inkurikirane hagati y’ibihugu by’u Bwongereza, u Bufaransa, n’u Butaliyani, bikemerera u Budage bwari buyobowe na Adolf Hitler kwiyomekaho ibice bimwe bya Czechoslovakia, mu buryo bwo kwirinda intambara.
Hitler yasabaga igice cya Sudetenland, Neville Chamberlain wari Minisitiri w’Intebe w’u Bwongereza afata iya mbere aza guhura n’uwayoboraga u Bufaransa, Eduard Daladier na Benito Mussolini wayoboraga u Butaliyani, bahurira i Munich na Hitler, bemeranya ko agace ka Sudetenland komekwa k’u Budage, bataha bahamya ko habonetse amahoro.
Nyuma y’amezi atanu Hitler yarenze ku byemeranyijweho agaba igitero kuri Czechoslovakia yose arayifata.
Nubwo Mateke atatoboye ngo avuge izina ry’igihugu, ibyo Mateke yavuze bihura neza n’ibibazo birimo kuba hagati y’u Rwanda na Uganda.
Naho iby’abantu barashwe yavugaga bihuye n’uko kuri uyu wa Gatatu u Rwanda rwashyikirije Uganda umurambo w’umuturage wayo, Ndagijimana Theogene, warashwe n’inzego z’umutekano z’u Rwanda zamufatiye mu bikorwa bya magendu ashaka no kwinjiza ibiyobyabwenge mu gihugu, zamuhagarika akagerageza kuzirwanya.
Amagambo ya Mateke anahura n’ay’umudepite Ruth Nankabirwa, kuri uyu wa Gatatu wabwiye bagenzi be mu Nteko Ishinga Amategeko ko Guverinoma ya Uganda ikwiye gukemura bwangu ikibazo ifitanye n’u Rwanda, ariko asa n’uca amarenga ku buryo bwakoreshwa.
Yagize ati “Mureke duhe amahirwe asesuye Guverinoma ya Uganda, amahirwe yo kurangiza urugendo rwo guharanira ko dusubirana umubano mwiza nk’uwo twahoranye, kuko ntabwo ushobora kwicara hano ngo utange amabwiriza ngo umupaka ufungurwe, ngo utekereze ko ayo mabwiriza azafungura umupaka.
Perezida w’Inteko Ishinga Amategeko ya Uganda, Rebecca Kadaga, yahise amubwira ko yizeye ko atarimo kuvuga ko bagomba guceceka ngo barindire umwanzuro wa Guverinoma n’igihe hari umuntu wabo urashwe.
Nankabirwa yakomeje ati “Ntabwo wakemura ikibazo gihari uyu munsi hatabayeho kubura ubundi buzima.
Gusa imvugo ya Mateke yamaganywe n’umudepite wa Uganda mu Nteko Ishinga Amategeko y’Umuryango y’Umuryango wa Afurika y’Uburasirazuba, Mukasa Mbidde, wavuze ati “namaganye aya magambo ya Minisitiri niba koko iyi ariyo konti yawe y’ukuri, ndabona igitekerezo cyawe nk’ikidashinga, cyuje ubucucu, nta shingiro, ntigikwiye kandi cyuzuye amateshwa.
Komeza ubibe inyigisho zawe, ariko twe Abanya-Uganda turi maso".
I shudder at such a comment from a whole minister if this is your true handle .
I find your opinion devoid of reason,idiotic,preposterous, ludicrous, farcical and complete balderdash.
Pontificate ,but we Ugandans are watchful .
— Hon Mukasa F Mbidde (@Mbidde) January 23, 2020
Mateke yashimangiye urwango rwe ku Rwanda
Umunyamabanga wa Leta muri Minisiteri y’Ububanyi n’Amahanga y’u Rwanda, Amb Olivier Nduhungirehe, yasubije Mateke ko ibikorwa bye ari iby’ubushobotoranyi kurushaho, ku buryo yagakwiye guceceka.
Ati “Umuntu wafatiwe mu cyuho arimo gutegura ibitero by’iterabwoba byishe abantu 14 bigakomeretsa abandi 16 mu gihugu cy’abaturanyi, akwiye guceceka akareka abadipolomate ba nyabo bagakora akazi kabo.
Someone who was caught red-handed, while organising a deadly terror attack that killed 14 people and wounded 16 others in a neighbouring country, should have the decency to remain silent and allow real diplomats to do their job.
https://t.
co/mt8ikzu2j6
Olivier J.
Nduhungirehe (@onduhungirehe) January 23, 2020
Mu biganiro biheruka guhuza intumwa z’u Rwanda na Uganda mu Ukuboza 2019, u Rwanda rwagaragaje uburyo Mateke yari inyuma y’abarwanyi bagabye igitero i Musanze ahazwi nko mu Kinigi kigahitana abaturage 14.
Ubwo bari ku ngingo zijyanye n’uko Uganda ifasha imitwe yitwaje intwaro, Nduhungirehe yatanze urugero rw’igitero cyabaye mu ijoro rishyira ku itariki ya Kane Ukwakira aho abarwanyi b’umutwe wa RUD Urunana bateye mu Kinigi.
Mu iperereza ryakozwe, hari ibikoresho byafashwe birimo na telefoni zigendanwa n’ubuhamya bwatanzwe n’abafashwe, byagaragaje uruhare rwa Uganda muri iki gitero.
Nduhungirehe ati “Ibyo byose bigaragaza ko uwari uyoboye icyo gitero ari uwitwa Philemon Mateke akaba Umunyamabanga wa leta ya Uganda ushinzwe ubutwererane bw’akarere.
Byagaragajwe na za telefoni n’ubuhamya bwatanzwe n’abafashwe.
“Hari n’uwitwa Nshimiye wiyita Governor ushinzwe ibikorwa byihariye muri RUD Urunana, atuye hariya mu Karere ka Kisoro n’umuryango we, byagaragaye ko akunda kujya muri Kivu y’Amajyaruguru ahitwa Benza gutegura ibitero kandi ko ariwe wakoranaga bya hafi na Philemon Mateke.
Urwo ni urugero rumwe natanze ariko hari n’izindi nyinshi twatanze zigaragaza ko bagikomeza guha urubuga abaturwanya.
Si ubwa mbere Mateke avuzwe mu bikorwa bigamije guhungabanya umutekano w’u Rwanda, kuko byavuzwe ko mu Ukuboza 2018 yakoranyaga inama yahuje FDLR na RNC i Kampala, ngo bategure igikorwa gihuriweho cya gisirikare ku Rwanda nk’uko La Forge Bazeye na Theophile Abega bari bahagarariye FDLR muri iyo nama babivuze nyuma yo gufatirwa ku mupaka wa Bunagana basubiye mu birindiro muri RDC.
Dusubize amaso inyuma
Ubushotoranyi bwa Uganda ku Rwanda si ubwa vuba, ndetse mu myaka yashize havuyemo ugukozanyaho kwabereye muri Repubulika ya Demokarasi ya Congo, byavuyemo intambara ya Kisangani yarangiye RPA itsinze ingabo za Uganda, ibintu byababaje Uganda ku rwego rukomeye.
Gutsindirwa i Kisangani byatumye abaturage ba Uganda n’Inteko Ishinga Amategeko bashyira igitutu ku bushobozi bwa Museveni no ku hazaza he.
Muri kwa gusuzugura u Rwanda, abadepite barakariye Museveni ariko baguma no kwikoma Guverinoma y’u Rwanda, nk’uko raporo ya International Crisis Group yo mu 2000 ibigaragaza.
Icyo gihe Museveni yabonye ko uburyo bwo gucubya abaturage be ari ukwibasira RPA mu magambo atyaye.
Mu ijambo ryo ku wa 30 Kanama 1999, Museveni yabaye nk’uwikura mu bibazo abyegeka ku bandi.
Ati “Icyo nabasobanurira ni uko abavandimwe bacu muri RPA batabashije gukura ngo bamenye uko ibintu bimwe na bimwe bikorwa.
Bumva ko kunyura iya bugufi hano na hariya bizabageza ku ntego yabo.
Ikindi maze iminsi numva ni uko RPA yashatse kwigarurira Congo ariko ko turimo kubakoma imbere.
“Ku ruhande rwacu dushishikajwe no kongerera ubushobozi abanye-Congo ariko bigaragara ko Abanyarwanda batabyishimiye.
Ariko nubwo twaba tubangamiye imigambi bafite muri Congo, ni gute bumva ko batugabaho ibitero ngo birangirire aho?
Ni ukureba hafi cyane.
Igisirikare cya Uganda nticyigeze cyakira inshuro cyakubiswe n’Abanyarwanda, aho bumvaga ko ishema n’icyubahiro byabo byahungabanyijwe, ibitangazamakuru byanzika ko UPDF yatsinzwe ndetse abasirikare bayo barenga 200 bagapfa.
Raporo ya ICG ivuga ko hahise hatangira inama z’ibanga i Kampala zikitabirwa n’abasirikare bakiri mu mirimo n’abasezerewe, ngo “bashakishe uburyo bwo kwihimura ku cyo bafataga nk’ubugambanyi bw’abari bafatanyije n’u Rwanda.
Hari aho yagize iti “Abasirikare bakuru mu Ngabo za Uganda bavuga ko umubano n’u Rwanda utazongera na rimwe kuba nk’uko wahoze nyuma y’ibyabereye i Kisangani.
Nyuma y’imyaka myinshi, Uganda ikomeje gushotora u Rwanda aho yakunze gufunga abaturage barwo ibashinja ubutasi, ibintu itigeze igaragariza ibimenyetso ishingiraho, ndetse nta n’abagejejwe mu rukiko ngo ibyaha bibahame, ariko bagiye bakorerwa iyicarubozo rikomeye, bamwe bakarekurwa baragizwe intere, bamwe bibaviramo ubumuga abandi babira ubuzima.
Inkuru wasoma:Uruhare rwa Minisitiri Mateke wa Uganda mu gitero cyagabwe mu Kinigi
Raporo yo mu 2000: Uko impuguke zasesenguye ishwanyagurika ry’umubano w’u Rwanda na Uganda
Museveni yiyemeje gushyira iherezo ku bibazo biri hagati ya Uganda n’u Rwanda; Yaba koko akomeje?
Imvugo ya Museveni yo gushyira iherezo ku bibazo biri mu mubano n’u Rwanda niyo yasorejeho umwaka wa 2019, gusa usesenguye neza wagira amakenga n’ugushidikanya.
Imvugo ya Museveni yo gushyira iherezo ku bibazo biri mu mubano n’u Rwanda niyo yasorejeho umwaka wa 2019, gusa usesenguye neza wagira amakenga n’ugushidikanya.
Ni inshuro ya kabiri abanyarwanda bashobora kuba bagira amakenga n’icyizere gike ku kuba Uganda yakemura ibibazo imaze igihe itera mu mubano wayo n’u Rwanda.
Ubwa mbere hari ubwo hasinywaga amasezerano ya Luanda, ubwa kabiri byashingirwa ku magambo ya Museveni asoza umwaka wa 2019.
Mu butumwa yashyize ku rukuta rwe rwa Twitter mbere y’uko twinjira mu mwaka mushya wa 2020, Museveni yavuze ko yakiriye intumwa ye Ambasaderi Adonia Ayebare uherutse mu Rwanda afite ubutumwa bugenewe Perezida Kagame ku mubano w’ibihugu byombi.
Museveni yavuze ko Ayebare na Perezida Kagame bagiranye ibiganiro byiza ndetse ko mu gihe cya vuba, hagiye gufatwa imyanzuro ishyira iherezo ku bwumvikane buke bumaze igihe kinini mu mubano w’ibihugu byombi.
Ati “Vuba aha, impande zombi zigiye gufata imyanzuro ihamye mu guhosha umwuka mubi.
Ndabizeza ko Uganda izakora ibyo isabwa mu gushyira mu buryo umubano mwiza w’ibihugu byombi.
Ndashimira Perezida Kagame, abavandimwe bacu b’abanyarwanda n’abaturage ba Uganda.
Ambasaderi Adonia Ayebare wakiriwe muri Village Urugwiro ku mugoroba wo ku Cyumweru tariki ya 29 Ukuboza 2019.
Asanzwe ari Intumwa ihoraho ya Uganda mu Muryango w’Abibumbye i New York.
Ubutumwa bwanyujijwe ku rukuta rwa Twitter rw’Ibiro by’Umukuru w’Igihugu bwavugaga ko ubutumwa Ambasaderi Ayebare yari afite, “butanga icyizere" mu gukemura ibibazo bimaze igihe mu mubano w’ibihugu byombi.
Mu kiganiro yagiranye na RBA kuri uyu wa Kabiri, Perezida Kagame yavuze ko iyo ntumwa yari i Kigali mu bikorwa bimaze igihe bigamije gushaka umuti w’ibibazo, ariko ko nyuma y’ibiganiro ikiba ari ingenzi ari ishyirwa mu bikorwa ry’imyanzuro yabyo.
Ati “Kuvuga rero ngo haje intumwa icyizere cyabonetse, ntabwo nibwira ko ari uko nabivuga, njye navuga ko iyo ari indi ntambwe ikomeje guterwa muri ubwo buryo bwo gushakisha icyatuma ikibazo icyo aricyo cyose cyaba gihari gishobora gukemuka kandi nyine ibyo biva mu bantu mu kuvugana, kuganira.
Ubutumwa bwa Museveni ku kibazo cya Uganda n’u Rwanda biragoye ko umuntu yabwizera 100%, ngo yishyiremo ko hari ikigiye gukorwa kuko mu gihe yabwandikaga, ibimenyetso bigaragaza ibihabanye n’ibyo yavugaga.
Mbere na mbere ubwo hasinywaga amasezerano y’amahoro ya Luanda, abanyarwanda baketse ko ikibazo gikemutse, ko nta n’umwe uzongera guhohoterwa ari muri Uganda ndetse ko n’abafungiyeyo bagiye kurekurwa.
Gusa siko byagenze, kuko byakomeje nk’uko byari bisanzwe, abafungwa bagafungwa, abakorerwa iyicarubozo rigakomeza bakajya bajugunywa ku mipaka bagizwe intere.
Ni nako Uganda kandi yakomeje umubano wayo n’imitwe igamije guhungabanya umutekano w’u Rwanda irimo RNC na FDLR ndetse irinangira ubwo yasabaga kubahiriza amasezerano Museveni yasinywe.
Ibi nibyo byatumye intumwa z’u Rwanda na Uganda zinanirwa kumvikana mu biganiro biheruka kubera i Kampala.
Mu gihe Museveni yandikaga ko umuti ugiye kuboneka, ku rundi ruhande ikinyamakuru Red Pepper cyari kimaze gutangaza inkuru ivuga ko abanyarwanda 200 bagamije ibikorwa by’iterabwoba binjiye muri Uganda mu mugambi wo guhungabanya iki gihugu mu bihe by’iminsi mikuru.
Muri iyo nkuru havugwamo ko bamwe muri abo bakora ibikorwa by’iterabwoba batawe muri yombi n’Urwego rushinzwe Umutekano imbere mu gihugu, ISO.
Red Pepper isanzwe iterwa inkunga n’umuvandimwe wa Museveni, Salim Saleh ni kimwe mu binyamakuru byakunze gusiga u Rwanda icyasha no guha rugari abarwanya ubutegetsi bwarwo.
Umwe mu bo cyanditse ko ari abanyarwanda bagamije ibikorwa by’iterabwoba kuri Uganda ni uwitwa Abdul Razak Subwanone, umunyarwanda uba muri Uganda aho acuruza ibyuma by’imodoka akura i Dubai.
We n’undi munyarwanda witwa Edward Nsenga ucuruza telefoni bafashwe na ISO mu mukwabu watwawemo abagera kuri 200.
Ikigaragaza umugambi wa Uganda udahinduka ni uko aba banyarwanda bakuwe mu bandi na mbere y’uko bagezwa imbere y’ubutabera ngo biregure, ubu bivugwa ko bafunzwe mu buryo bunyuranyije n’amategeko na ISO mu nzu zayo z’ibanga ahitwa Kyengera, bashinjwa kuba intasi ziturutse mu gihugu cy’igituranyi.
Perezida Kagame mu kiganiro yagiranye na Televiziyo y’u Rwanda, yavuze ko bitumvikana uburyo abanyarwanda bafatirwa muri Uganda bitwa intasi kuko bamwe muri bo batanafite ubwo bushobozi ahubwo baba bashaka imibereho kimwe n’abandi.
Ati “Ibyo kugera ahantu igihugu gihiga abanyagihugu b’abaturanyi kuri ubwo buryo ntabwo byasobanuka.
Abandi bakavuga ngo abo baba bagiyeyo, baba bagiye gutata, gutata iki kirimo abana, kirimo abagore, abagabo, kirimo abantu batazi kwandika no gusoma, abantu bari aho bashakisha uko biberaho nk’uko abanya-Uganda benshi bari hano.
Perezida Kagame yavuze ko u Rwanda rutigeze rukora nk’umuturanyi warwo ngo rutangire ruhige abaturage ba Uganda.
Ibimenyetso byagiye bijya hanze nyuma y’ibyo abayobozi ba Uganda bakunze kuvuga ku mubano n’u Rwanda, bigaragaza ko abantu bakwiye kwishima mu rugero, ntibizere ko ikibazo cyakemutse ahubwo bagategereza bibaye.
Ni uko ubutumwa bwa Museveni bwakwakirwa.
Nta cyahindutse ku muburo wahawe Abanyarwanda ku kujya muri Uganda – Min.
Nduhungirehe
Umunyamabanga wa Leta muri Minisiteri y’Ububanyi n’Amahanga, Amb.
Nduhungirehe Olivier, yanyomoje amakuru yakwirakwijwe ko u Rwanda rwafunguriye amarembo abaturage barwo bashaka kujye muri Uganda, ashimangira ko nta cyahindutse ku muburo rwabahaye ku kaga bashobora kugirira muri icyo gihugu.
Umunyamabanga wa Leta muri Minisiteri y’Ububanyi n’Amahanga, Amb.
Nduhungirehe Olivier, yanyomoje amakuru yakwirakwijwe ko u Rwanda rwafunguriye amarembo abaturage barwo bashaka kujye muri Uganda, ashimangira ko nta cyahindutse ku muburo rwabahaye ku kaga bashobora kugirira muri icyo gihugu.
Ibi Nduhungirehe yabitangaje kuri uyu wa 3 Mutarama 2020 yifashishije Twitter, avuguruza inkuru yatangajwe n’ikinyamakuru Chimp Reports cyo muri Uganda cyanditse ko ‘U Rwanda rworoheje uburyo bwo kunyura ku mupaka bajya muri Uganda’.
Ati “Iki ni ikindi gihuha cya @Gilespies n’ikinyamakuru cye [sinshobora no kubibara byose].
Umuburo u Rwanda rwahaye abaturage barwo bifuza kujya muri Uganda ntiwahindutse.
Nta kintu cyigeze gihinduka guhera muri Gashyantare 2019.
Ayo makuru Chimp reports yayatangaje ivuga ko yaganiriye n’abantu batandukanye bagiye bambuka bakajya muri Uganda, babanje “gutanga impamvu zumvikana.
Muri Gashyantare 2019 nibwo u Rwanda rwafashe umwanzuro wo gusaba abanyarwanda kutajya muri Uganda kubera umutekano wabo, nyuma y’uko bigaragaye ko abajyayo n’ababayo bashimutwa, bafungwa ndetse bagakorerwa iyicarubozo bazira ubusa.
Icyo kinyamakuru gitangaje ibi nyuma y’uko Perezida Museveni, ubwo yasozaga umwaka ushize wa 2019, yavuze ko igihugu cye cyiteguye gukora ibyo gisabwa mu gushyira iherezo ku bibazo biri mu mubano wa Uganda n’u Rwanda, ariko abasesenguzi bakomeza kugira amakenga n’ugushidikanya.
Museveni kandi yavuze ko yakiriye intumwa ye Ambasaderi Adonia Ayebare, wakiriwe muri Village Urugwiro ku mugoroba wo ku Cyumweru tariki ya 29 Ukuboza 2019 afite ubutumwa bugenewe Perezida Kagame ku mubano w’ibihugu byombi.
Museveni yavuze ko Ayebare na Perezida Kagame bagiranye ibiganiro byiza ndetse ko mu gihe cya vuba, hagiye gufatwa imyanzuro ishyira iherezo ku bwumvikane buke bumaze igihe kinini mu mubano w’ibihugu byombi.
Ati “Vuba aha, impande zombi zigiye gufata imyanzuro ihamye mu guhosha umwuka mubi.
Ndabizeza ko Uganda izakora ibyo isabwa mu gushyira mu buryo umubano mwiza w’ibihugu byombi.
Ndashimira Perezida Kagame, abavandimwe bacu b’abanyarwanda n’abaturage ba Uganda.
Ku wa 31 Ukuboza Perezida Kagame yavuze ko iyo ntumwa yari i Kigali mu bikorwa bimaze igihe bigamije gushaka umuti w’ibibazo, ariko ko nyuma y’ibiganiro ikiba ari ingenzi ari ishyirwa mu bikorwa ry’imyanzuro yabyo.
Ati “Kuvuga rero ngo haje intumwa icyizere cyabonetse, ntabwo nibwira ko ari uko nabivuga, njye navuga ko iyo ari indi ntambwe ikomeje guterwa muri ubwo buryo bwo gushakisha icyatuma ikibazo icyo aricyo cyose cyaba gihari gishobora gukemuka kandi nyine ibyo biva mu bantu, mu kuvugana, kuganira.
Ubwo hasinywaga amasezerano y’amahoro ya Luanda mu mwaka ushize, abanyarwanda baketse ko ikibazo gikemutse, ko nta n’umwe uzongera guhohoterwa ari muri Uganda ndetse ko n’abafungiyeyo bagiye kurekurwa.
Gusa siko byagenze, kuko byakomeje nk’uko byari bisanzwe, abafungwa bagafungwa, abakorerwa iyicarubozo rigakomeza bakajya bajugunywa ku mipaka bagizwe intere.
Uganda kandi ntiyahagaritse umubano wayo n’imitwe igamije guhungabanya umutekano w’u Rwanda irimo RNC na FDLR ndetse irinangira ubwo yasabwaga kubahiriza amasezerano Museveni yasinye.
Ibi nibyo byatumye intumwa z’u Rwanda na Uganda zinanirwa kumvikana mu biganiro biheruka kubera i Kampala.
Kelly akurikiranyweho gukoresha uburaya umwana w’umukobwa
Ubushinjacyaha bwo muri Leta ya Minnesota bukurikiranye umuhanzi R Kelly ku byaha byo gukoresha ibikorwa by’uburaya umukobwa utarageza imyaka y’ubukure.
Ubushinjacyaha bwo muri Leta ya Minnesota bukurikiranye umuhanzi R Kelly ku byaha byo gukoresha ibikorwa by’uburaya umukobwa utarageza imyaka y’ubukure.
Umuvugizi w’ubushinjacyaha mu Karere ka Hennepin, Mike Freeman niwe watangaje ibyaha bishinjwa Robert Sylvester Kelly w’imyaka 50.
Freeman yavuze ko ibyo R.
Kelly ashinjwa byabaye muri Nyakanga 2001 nyuma y’aho umwana w’umukobwa wari ufite imyaka 17 yamusabye ko yamusigira isinya y’urwibutso [autograph].
Kelly ngo yasinyiye uyu mwana anamuha nomero ze za telefone.
Ubwo yamuhamagaraga yamusabye kumusanga kuri hoteli yari arimo, yakirwa n’umugabo yaketse ko bari uwo mu itsinda rye.
Iki kirego kivuga ko R.
Kelly ubwo yahuraga n’uyu mwana baganiriye umwanya muto, ubundi amwishyura $200 kugira ngo amubyinire.
Bemeranyije kuri ayo mafaranga, maze amukuramo imyenda nyuma nawe akuramo iye, agenda amukorakora uko yamubyiniraga.
Umubano wabo warakomeje R.
Kelly amuha itike yo kujya mu nyanya y’icyubahiro mu gitaramo cyari kigenewe abarengeje imyaka 18, yinjirayo atishyuye cyangwa ngo yerekane n’indangamuntu ye.
Uyu mukobwa yagannye inzego z’ubutabera muri Mutarama uyu mwaka, ubwo ibindi birego byari bikomeje kwisuka kuri R.
Umuvugizi w’ubushinjacyaha, Mike Freeman yavuze ko bibabaje kuba R Kelly yarakoresheje ubwamamare bwe mu kwangiza abana b’abakobwa.
Ntabwo haramenyekana igihe R Kelly azagerezwa imbere y’urukiko rwo muri Leta ya Minnesota kuko hari izindi nkiko nazo zimukurikirana.
Umwe mu bunganira R Kelly yahakanye ibyaha ashinjwa avuga ko ari abashaka gukomeza kurunda ibyaha ku mukiriya wabo.
Yashidikanyije niba koko baranahuye nubwo mu bivugwa ngo atumva icyaha cy’ubusambanyi kirimo.
Ikirego cyo muri Leta ya Minnesota kije nyuma y’ibindi byinshi uyu muhanzi yagiye ashinjwa muri Leta zitandukanye, aho akurikiranyweho ibyaha bijyanye no gusambanya abana bataruzuza imyaka y’ubukure.
Ubushinjacyaha bwa Leta za Illinois na New York bwamushinjije gushaka abagore ajyana mu buraya, kwishyura abantu kugira ngo bamuhishire no gutanga amafaranga kugira ngo asubizwe amashusho yamugaragazaga asambana n’abana batarageza ku myaka y’ubukure.
Muri Gashyantare yahakanye ibyaha 10 yashinjwaga n’ubushinjacyaha bwo muri Leta ya Illinois arafungwa aza kurekurwa atanze ingwate ya ibihumbi $100.
Kuri ubu R.
Kelly azitaba urukiko rwo muri Chicago tariki 4 Nzeri aho azaburana ku byaha byo gufata amashusho ari gusambana n’abakobwa bane bari bataruzuza imyaka y’ubukure mu 1998.
Abagore n’abakobwa bihariye 95% by’Abanyarwanda bahuye n’icuruzwa ry’abantu
Ubushakashatsi bushya bwagaragaje ko icuruzwa ry’abantu ari ikibazo gihangayikishije u Rwanda n’Isi muri rusange, ndetse ko bukorerwa umubare munini w’urubyiruko rwiganjemo abakobwa kurusha abahungu.
Ubushakashatsi bushya bwagaragaje ko icuruzwa ry’abantu ari ikibazo gihangayikishije u Rwanda n’Isi muri rusange, ndetse ko bukorerwa umubare munini w’urubyiruko rwiganjemo abakobwa kurusha abahungu.
Ubushakashatsi ku kibazo cy’icuruzwa ry’abantu mu Rwanda bwamuritswe kuri uyu wa 19 Nyakanga 2019, bwakozwe n’ Umuryango Never Again Rwanda hagati ya 2017 na 2018.
Imibare yatanzwe n’Urwego rw’abinjira n’abasohoka yagaragaje ko mu Rwanda ahanini abacuruzwa bahanyuzwa bajyanwe mu bindi bihugu, kuko abahakurwa ari bo bake.
Mu bantu 515 bacurujwe higanjemo Abarundi, bagera kuri 323 bingana na 62.
Harimo kandi Abanye-Congo 77 (15%), Abanyarwanda 70 (13.
6%) n’abantu 45 (8.
7) bo mu bindi bihugu.
Urebeye ku gitsina, abagore n’abakobwa bari 400 (77.
67 %) naho ab’igitsina gabo ari 115 (22.
Ku ruhanda rw’u Rwanda, ubu bushakashatsi bwerekana ko mu bacurujwe, 95.
24% ari ab’igitsina gore, 87.
01% ni urubyiruko naho 18.
8% bari munsi y’imyaka 18.
Ubushakashatsi bwerekanye ko inzira Abanyarwanda banyuzwamo bajyanwa gucuruzwa ari izegereye imipaka nko mu Turere twa Rusizi, Burera, Nyagatare, Rubavu, Gicumbi na Kirehe.
Ibihugu bakunze kujya gucururizwamo harimo Arabie Saoudite (38.
55%), Uganda (37.
35% na Kenya (7.
23%), Mozambique, Tanzania, Malawi, Afurika y’Epfo, Zambia, Malaysia, Omar, Qatar, Kuwait Leta Zunze Ubumwe z’Abarabu n’ahandi.
Abakoze ubushakashatsi basobanuye ko abajya gucuruzwa akenshi babeshywa ko bagiye guhabwa akazi keza, kwiga n’ibindi, bagezwayo ntibabibone cyangwa bagashorwa mu bikorwa by’urukozasoni n’ibindi bigira ingaruka ku buzima bwabo.
Zimwe mu mpamvu zituma ubucuruzi bw’abantu bwiyongera harimo imibereho mibi, ubukene, ubushomeri mu rubyiruko, igitutu cy’umuryango, ababeshywa ko bagiye kurihirwa amashuri n’ibindi.
Umuyobozi wa Never Again, Dr Nkurunziza Ryarasa Joseph, yavuze ko hakenewe ubuvugizi kugira ngo abanyarwanda bamenye uko icuruzwa ry’abantu rikorwa, ingaruka rigira n’uko baryirinda.
Ati “Icyo dusaba ni ukugira ngo habeho ihanahana ry’amakuru cyane cyane mu kigo gishinzwe abinjira n’abasohoka, Urwego rw’Ubugenzacyaha, Polisi n’urw’Ubutabera, kuko kugira ngo iki kibazo gikemuke ni uko abantu baba bafite amakuru yuzuye.
Yasabye ko hakwiye no kujyaho ikigo gifasha mu isanamitima ku bantu bahungabanyirijwe mu icuruzwa ry’abantu, abateshejwe ishuri bagafashwa kurisubiramo.
Umuyobozi w’Ishami rishinzwe ubutabera mpuzamahanga muri Minisiteri y’Ubutabera, Umurungi Providence, yavuze ko icuruzwa ry’abantu atari ikibazo cy’u Rwanda gusa ahubwo cyugarije Isi yose.
Ati “Ibivuye muri ubu bushakashatsi bizadufasha gushyira muri gahunda no guteganye icyakorwa mu rwego rwo kurwanya icuruzwa ry’abantu.
Umurungi yavuze ko imiryango ariyo ifite uruhare rukomeye kuko bigaragara ko abajya gucuruzwa bajyanwa n’abo bafitanye isano.
Ishyirahamwe mpuzamahanga ryita ku murimo (ILO) riheruka kugaragaza ko abantu barenga miliyoni 24.
9 barimo abagabo, abagore n’abana bashowe mu bucuruzi bw’abantu mu 2017.
Umuzimu wasaritse abarwanya u Rwanda uzorohera Twagiramungu na Rusesabagina bihuje?
Umunyapolitiki utavuga rumwe na Leta y’u Rwanda, Faustin Twagiramungu, yihuje ku mugaragaro n’Ihuriro MRCD, riyobowe na Paul Rusesabagina, mu bufatanye bwiswe ubwo guhuza imbaraga mu kurwanya ubutegetsi bw’u Rwanda, hakoreshejwe inzira zose.
Umunyapolitiki utavuga rumwe na Leta y’u Rwanda, Faustin Twagiramungu, yihuje ku mugaragaro n’Ihuriro MRCD, riyobowe na Paul Rusesabagina, mu bufatanye bwiswe ubwo guhuza imbaraga mu kurwanya ubutegetsi bw’u Rwanda, hakoreshejwe inzira zose.
Amasezerano hagati y’ishyaka RDI Rwanda Rwiza, rya Twagiramungu na MRCD, igizwe na RRM ya Nsabimana Callixte ‘Sankara’, ufungiwe mu Rwanda, PDR Ihumure na CNRD Ubwiyunge ya Gen.
Irategeka Wilson wiyomoye kuri FDLR, yasinywe kuri uyu wa Kabiri i Bruxelles mu Bubiligi.
MRCD niyo Nsabimana ‘Sankara’, yari abereye umuvugizi na Visi Perezida wa kabiri.
Ifite ishami rya gisirikare ryitwa FLN, ikaba ari umutwe w’iterabwoba wagabye ibitero mu Majyepfo y’u Rwanda, bigahitana abaturage icyenda, 19 bagakomereka ndetse n’imitungo myinshi igasahurwa indi ikangizwa.
Uwari umuvugizi w’uyu mutwe Nsabimana yumvikanye ku maradiyo ya BBC na VOA, n’imbuga nka YouTube yigamba ibyo bitero, avuga ko ari ibya FLN iyobowe na Habimana Hamada.
Umusesenguzi mu bya politiki y’ibiyaga bigari, akaba impuguke mu itangazamakuru, Albert Rudatsimburwa, avuga ko kuba Twagiramungu yahisemo kwihuza ku mugaragaro n’umutwe w’iterabwoba, MRCD, bisobanura ko atakiri muri politiki gusa ahubwo yinjiye no mu iterabwoba.
Avuga ko Twagiramungu yifuza guhirika ubuyobozi bw’u Rwanda ariko akaba yarabuze uko abigenza, bityo akaba yihuje n’abandi babimazemo iminsi, ariko ku bwe iri huriro ntacyo ryageraho.
Ati “Ni amagambo gusa, ni ukuvugira kuri radiyo hirya no hino ariko ntacyo bivuze, nta n’ikintu gifatika gihari".
Inenge kuri Rusesabagina na Twagiramungu
Rudatsimburwa avuga ko aba bagabo bose bafite inenge izingiye ku ‘bushobozi buke’ butuma ubufatanye bwabo ntacyo bwageraho.
Mbere ya Jenoside yakorewe Abatutsi mu 1994, Paul Rusesabagina yari umuntu usanzwe, yavukiye i Murama ya Gitarama ku wa 15 Kamena 1954, ariko nyuma yagiye gutura i Bruxelles mu Bubiligi na Leta Zunze Ubumwe za Amerika.
Uburyo abantu bamuzi bwahinduwe cyane na filimi Hotel Rwanda yamukinweho nk’uwarokoye abantu 1268 muri Hôtel des Mille Collines, abayobejwe nayo batangira kumuhundagazaho ibihembo kugeza kuri ‘Presidential Medal Award of Freedom’, yahawe na Perezida George W.
Bush wa Amerika mu Ugushyingo 2005.
Rudatsimburwa agaruka ku mateka ya Rusesabagina akavuga ko atari umunyapolitiki, ahubwo yari umuntu wakoreraga hôtel akaza kugirwa igitangaza na filimi bityo agatangira kwibaza ko uwo muntu uri muri filime ari we kandi atari we.
Ati “Ni ukwisumbukuruza gusa kandi nta bushobozi afite uretse ko yabonye abantu bamwumva kuko bibaza ko ari wawundi wo muri filime ariko mu banyarwanda nta kintu avuze, ntacyo bamuziho uretse ibyo ahwihwisa mu maradiyo gusa n’ahandi".
Akomereza kuri Twagiramungu, akavuga ko we yabaye umunyapolitiki kuva kera ariko ubu akaba ari ‘umunyapolitiki wasigajwe inyuma n’amateka’, kuko uko u Rwanda rwateye imbere ntacyo bimubwiye akiri mu bya kera yari yaramenyereye ku ngoma zindi.
Mu nteruro imwe Rudatsimburwa ati “Nta hantu bishobora kubageza kuko nta ruhare bafite no ku banyarwanda".
Umuzimu wasaritse abarwanya u Rwanda bazawukira?
Si ubwa mbere abatavuga rumwe n’ubutegetsi bw’u Rwanda, bifatanyije bagashyiraho amahuriro ngo bahuze imbaraga bagere ku mugambi wabo ariko bikarangira bishwanyutse ntacyo bigezeho.
Ingero ni nyinshi cyane.
Ntawe utazi uko RNC ya Kayumba Nyamwasa yashwanyutse.
Uguterana amagambo hagati ya Dr Théogène Rudasingwa na Kayumba Nyamwasa, bari bahuriye muri RNC, mbere y’uko bacikamo ibice, byatumye n’abo bizezaga ibitangaza bacika intege.
Aha niho havutsemo amashyaka atemewe mu Rwanda arimo na RRM ya Nsabimana, nayo yacitsemo ibice mbere y’ifatwa rye kubera ubwumvikane buke, gusuzugurana no kutemera uburyo abayobozi bishyira mu myanya.
Hari kandi n’amatiku hagati y’abasivili n’abahoze mu gisirikare.
RRM igizwe n’abantu ahanini bavuye mu Rwanda bahunze ibyaha bakoze cyangwa andi makosa.
Twagiramungu ubwe nawe yashinze ihuriro ry’amashyaka atavuga rumwe na Leta y’u Rwanda (CPC), ryari rigizwe na FDLR, UDR, RDI, CNR, na PS Imberakuri, igice cya gatatu.
Abarigize baje kunaniranwa nawe bamushinja igitugu.
Muri rusange iyo ugiye kwitegereza umuzimu wasaritse aya mashyaka, ni ugupingana no kuryana, buri wese arwanira kuba ku isonga no guhabwa ibyubahiro by’umukuru w’ishyaka cyangwa uzayobora igihugu igihe bageze ku butegetsi.
Rudatsimburwa yongeraho izindi mpamvu abashinga aya mahuriro ntacyo bageraho ari uko ikibagenza ari inyungu zabo bwite, kwitwaza iturufu y’amoko n’intege nke basanganywe.
Ati “Ubundi mu mvugo zabo usanga nka Rusesabagina afite akantu ko kuzana iby’amoko, RNC usanga ikibazo bafite ari umuyobozi mukuru.
Ni uguhuza gusa ariko ubona ko bafite intege ziri hasi cyane, bakibaza ko guhuza imbaraga byatuma bazamura urwego rw’imbaraga zabo ariko akenshi ubona ko kuba ari abantu bifitiye gahunda zabo bwite, birangira akenshi bashwanye kuko hari aho batazahuza".
Rudatsimburwa akomeza agira ati “Ntibafite ingengabitekerezo ifatika yatuma babona n’imfashanyo, birangirira aho.
Mu by’ukuri (Twagiramungu), aba ashaka kwihuza n’abandi kuko nta bushobozi na buke afite, niwe wenyine wibaza ko izina gusa rikurura ariko hashize imyaka 25 uriya muntu ntabwo azwi, ntawe yakurura, nta na benewabo yakurura.
Avuga ko FPR Inkotanyi yashobotse bitewe no guhuza mu bitekerezo byari bifitiye akamaro abanyarwanda bose yaba abari impunzi n’abandi bari mu gihugu babaho mu buzima bw’ingoma ya Habyarimana.
Ati “Niyo mpamvu FPR yakuruye abantu n’ubushobozi bw’abo bantu.
Ikindi harimo n’abantu bafite ubunararibonye bw’uko niba byanze muri politiki hari uko babikora bakurikije ubushobozi bwo gushoza intambara.
Abandi ntabyo bafite, akenshi banafashwa n’abantu bashaka kugirira u Rwanda nabi ariko nabo kubera aho u Rwanda rugeze nta ngaruka yindi bifite uretse gukerereza iterambere ryabo".
U Budage ntibwakwicarana n’abahoze ari aba-Nazi
Twagiramungu n’abandi bafatanyije kurwanya ubutegetsi bw’u Rwanda, ntibasiba kumvikana bavuga ko bazagaruka mu Rwanda habaye ibiganiro.
Rudatsimburwa asanga ntaho ibi biganiro byahera kuko u Rwanda rudaheza kandi ruhora rushishikariza impunzi n’abari mu mahanga gutaha, bityo n’abo bashaka ibiganiro bakwiye gutaha niba hari icyo bahindura ku cyerekezo cy’u Rwanda, bakagikora.
Icyakora avuga ko harimo n’abantu kuganira na bo byagereranywa no kuvuga uti ‘u Budage bw’iki gihe bukwiye kwicarana n’abahoze ari aba-Nazi cya gihe cya Hitler’ kuko abuzukuru babo babisabye.
Abo Twagiramungu yifatanyije nabo harimo abashyiriweho impapuro mpuzamahanga zibata muri yombi, Rudatsimburwa avuga ko nta kabuza uyu musaza agomba gufatwa nk’umuterabwoba kuko kuba yifatanyije nabo bivuze ko yemera ibyo bakora.
Kugeza ubu ikibazwa ni ikidasanzwe ubufatanye bwa MRCD na RDI Rwanda Rwiza buzanye ku buryo bidatinze abantu batazumva iri huriro ryatewe n’umuzimu wasaritse abarwanya u Rwanda, nabo bagacikamo ibice.
Bigenda bite iyo umudepite ageze mu Nteko ntatange ibitekerezo?
Iyo havuzwe Umudepite nta kindi cyumvikana mu matwi ya benshi, uretse uwo umuturage aba yaritoreye ngo amuhagararire mu Nteko Ishinga Amategeko atanga ibitekerezo by’impinduka zikenewe, ni nayo mpamvu babita intumwa za rubanda.
Iyo havuzwe Umudepite nta kindi cyumvikana mu matwi ya benshi, uretse uwo umuturage aba yaritoreye ngo amuhagararire mu Nteko Ishinga Amategeko atanga ibitekerezo by’impinduka zikenewe, ni nayo mpamvu babita intumwa za rubanda.
Mu nshingano z’intumwa za rubanda harimo gutora amategeko abareye abaturage, kugenzura ibikorwa bya guverinoma, kwemeza abayobozi runaka, hari n’ibihugu baba bafite inshingano zo gutora abakuru b’igihugu.
Nubwo baba baratowe n’abaturage ngo babahagararire, mu bihugu bimwe birimo n’u Rwanda, usanga hari abaturage bavuga ko baheruka babatora ntibazongere kubaca iryera cyangwa bagatora amategeko atabanogeye.
Tariki 19 Nzeri 2018 ubwo yakiraga indahiro z’Abadepite, Perezida Paul Kagame, yavuze ko bagomba kujya begera abaturage, bakabikora nk’uko babigenza iyo babashakamo amajwi.
Ati “Igihe mwese mwamaze mwiyamamaza hirya no hino mu gihugu, mwabonanye n’Abanyarwanda, uko mwabagezeho mubashakaho amajwi ariko bizakomeza kubageraho mubasanga, mufatanya gukemura ibibazo bafite.
Mu nteko habamo imirimo myinshi irimo kwiga imishinga y’amategeko, kuyisuzuma, kuyitangaho ibitekerezo n’ibindi.
Akenshi abaturage bamenya ubushobozi bw’umudepite batoye bitewe n’uburyo abavuganira, ibitekerezo atanga ku ngingo zitandukanye zizanwa mu Nteko, kubasura n’ibindi.
Hari ibihugu umudepite ugeze mu nteko ntiyongere kumvikana ku ngingo zibangamiye abaturage agaragazwa, byaba na ngombwa akaba yahagarikwa.
Nko mu 2018 muri Kenya, ikinyamakuru The Standard cyasohoye urutonde rw’abadepite batajya bavuga mu Nteko.
Havugwaga ko hari Abadepite bicara mu Nteko Ishinga Amategeko, ntibabe batekereza umushinga wafasha abaturage ahubwo icyo bakora, bikaba gusa gushyigikira imishinga yavuzwe n’abandi.
Iki kibazo cyazamuwe na bamwe mu badepite muri iki gihugu, batangiye bijujuta bavuga ko hari bagenzi babo bahitagamo kwisohokera, mu gihe abandi babaga bageze ku ngingo zikomeye zo gutorerwamo amategeko.
Depite Justin Bedan Njoka Muturi yabwiye abanyamakuru ati “Ntabwo nishimye kuko hari abadepite bagenzi bacu usanga birirwa bavuga ko bishimira ibyo bagezeho mu nteko, mu gihe mu by’ukuri ntacyo bigeze bakora.
Yavuze ko hari bamwe usanga batagaragara mu gihe barimo gushaka gushyiraho itegeko runaka, nyamara nyuma ryajya gutorwa ugasanga batangiye kwijujuta kandi batarigeze bagaragara mbere ngo baritangeho ibitekerezo.
Inteko Ishinga Amategeko ya Kenya yavuze ko 70% by’abayigize wasangaga nta jambo bafata ngo batange ibitekerezo, bamwe muri bakaba baravugaga ko babiterwa n’uko babaga bakiri bashya mu nshingano.
Mu Rwanda bihagaze gute?
Kugeza ubu Inteko Ishinga Amategeko y’u Rwanda igizwe n’Imitwe ibiri, Umutwe w’Abadepite na Sena.
Kuva tariki 19 Nzeri 2018 umutwe w’abadepite wabonye abadepite bashya 80 bari muri manda izageza mu 2023, naho kuva mu Ukwakira 2019 hatowe abasenateri, kugeza ubu bose hamwe ni 26.
Nubwo bitoroshye kumenya imikorere ya buri mudepite, iyo uganiriye na bamwe muri aba bakubwira ko nubwo hari bamwe batavuga, ngo ni uburenganzira bwabo cyane ko nta tegeko rihari ribategeka kuvuga.
Depite, Dr Frank Habineza, usanzwe ari n’Umuyobozi w’Ishyaka Riharanira Demokarasi no kurengera ibidukikije (DGPR), yabwiye IGIHE ati “Abadepite bose bafite uburenganzira bungana imbere y’amategeko, nta mudepite kandi ubuzwa kugira igitekerezo atanga, buri wese afite uburenganzira bw’iminota ingana, burya umuntu kutavuga ni umutimanama we.
Dr Habineza avuga ko ubwabo nk’abadepite badashobora kwicara ngo banenge umudepite runaka utajya utanga ibitekerezo, keretse wenda bikorewe mu mutwe wa politike aturukamo.
Ati “Ibyo byakorwa n’amashyaka kuko buri shyaka rigira umuhwituzi.
Nk’ubu twe nubwo turi babiri mu nteko ariko dufite umuhwituzi ari we njye, ubu mfite uburenganzira bwo gukurikirana umudepite wo mu ishyaka ryanjye iyo nta gitekerezo atanga cyangwa ntacyo avuga, ndamubaza nti ese wowe ko mbona utavuga wabaye iki?
n’ahandi ubwo ni uko babikora.
Dr Habineza avuga ko ku giti cye intego yajyanye mu Nteko Ishinga Amategeko, ni uko buri gihe aba yiteguye kugira icyo yavuga gifasha umuturage.
Ati “Nta tegeko ryacaho ntarivuzeho kandi na mugenzi wanjye uba muri PAC agomba kureba uko amafaranga akoreshwa neza.
Kuva mu 2008, Depite Nyirahirwa Veneranda ari mu Nteko Ishinga Amategeko y’u Rwanda.
Yabwiye IGIHE ko abantu bashobora kwibeshya ko hari abadepite batavuga kandi iyo bari muri komisiyo batanga ibitekerezo.
Ati “Burya hari ibintu abantu batazi, mu Nteko Ishinga Amategeko akazi gakorwa mu byiciro bitandukanye, hari imirimo ikorerwa muri komisiyo abadepite bakajya impaka ku mategeko, nyuma akazashyikirizwa inteko rusange, aha ni naho abaturage bose baba babyumva kuri radiyo.
“Hari abantu benshi usanga bazi ko dutangira akazi saa cyenda mu gihe harimo inteko rusange ariko siko biri.
Tuba twatangiriye muri komisiyo saa tatu ikageza saa sita, nyuma saa cyenda tukajya mu nteko rusange.
Nyirahirwa yavuze ko muri ayo matsinda, hari abantu usanga batanga ibitekerezo, ntibabitange mu nteko rusange.
Ati “Hari abadepite usanga bavuga cyane mu mirimo ya komisiyo, mu nteko rusange burya hageramo ibyasuzumiwe muri za komisiyo ugasanga mu nteko rusange ntavuze, ariko hari n’abandi bavuga hose.
Icyakora, yemeza ko hashobora kuba n’utatanga ibitekerezo aho hombi kuko iyo bageze mu nteko, nta muntu babwira ngo azagende avuge cyane.
Ati “Nta muntu uza kuguha amabwiriza ngo vuga, wanamara rwose imyaka itanu utavuze kandi nta wazabikubaza.
Depite, Sheikh Harerimana Musa Fazil, Visi Perezida ushinzwe Imari n’Abakozi mu Nteko Ishinga Amategeko y’u Rwanda umutwe w’abadepite, yabwiye IGIHE ko kugeza ubu nta tegeko rihana umudepite utatanze ibitekerezo, bityo ko utabikoze nta tegeko aba yishe.
Agira ati “Nta cyaha gihari iyo utavuze kuko inteko ikorera mu mategeko, iyaba hari itegeko rivuga ngo niba utavuze umwaka wose bigenda gutya, icyo gihe twaryubahiriza ariko noneho ubwo nta tegeko rihari, ubwo nabyo biremewe, ikitabujijwe n’amategeko kiba cyemewe.
Yavuze ko gahunda nyinshi mu nteko zibera muri za komisiyo, ku buryo hari abadepite benshi baba baratanze ibitekerezo, byagera mu nteko rusange akumva nta mpamvu yo kongera kuvuga.
Sheikh Harerimana yavuze ko bari kwiga ku buryo n’ibiganiro byabeye muri za Komisiyo byajya bica kuri radiyo kugira ngo abaturage babashe gukurikirana ibikorwa by’Inteko n’imikorere y’abadepite batoye.
Ati “ Twamaze kuganira n’ubuyobozi bwa RBA ngo turebe ukuntu n’impaka zabereye muri Komisiyo, rimwe na rimwe zajya zinyura kuri radiyo Rwanda Inteko, ibyo turimo kubiganira bizadutwara amafaranga kandi ntaraboneka ariko niwo murongo dushaka kuzakoreramo.
Muri Uganda mu 2016 hasohotse urutonde rw’abadepite batajya bagaragara mu batanga ibitekerezo ku ngingo zireba abaturage, nyamara ari bo bahagarariye.
Mu badepite 427 bagize Inteko Ishinga Amategeko ya Uganda, 82 ngo nta jambo na rimwe bari bakavuze, 51 bari baravuze ijambo rimwe.
Mu 2011, mu Bwongereza ibinyamakuru byasohoye urutonde rw’abadepite b’abanebwe.
Icyo gihe bashingiraga ku mubare w’inama abadepite bakoranaga n’abaturage bo mu duce bahagarariye.
Baje gusanga Depite Sir Stuart Bell, yari amaze imyaka 14 mu Nteko, nta na rimwe arajya kugirana ibiganiro n’abaturage bamutoye ngo yumve ibibazo byabo.
Sir Stuart Bell yaje kwitaba Imana mu 2012 afite imyaka 74.
Baringa ku cyiswe ‘‘balkanisation’’ y’u Rwanda kuri RDC
Ijambo ‘‘balkanisation’’ rimaze kuba intero n’inyikirizo mu mvugo y’abatavuga rumwe n’ubutegetsi muri Repubulika Iharanira Demokarasi ya Congo, kuva Perezida Félix Tshisekedi yatorerwa kuyobora iki gihugu.
Ijambo ‘‘balkanisation’’ rimaze kuba intero n’inyikirizo mu mvugo y’abatavuga rumwe n’ubutegetsi muri Repubulika Iharanira Demokarasi ya Congo, kuva Perezida Félix Tshisekedi yatorerwa kuyobora iki gihugu.
Aba batifuza ko amahoro agaruka muri RDC, bakomeje guhimba ikinyoma ko u Rwanda rushaka kwigarura Uburasirazuba bwayo, bagamije kubiba urwango ku Banyarwanda n’Abanye-Congo bavuga Ikinyarwanda.
Ibivugwa bisa no kureba filimi mbarankuru y’intambara zabaye mu kinyejana cya 20 mu Burayi bw’Amajyepfo, mu gace kiswe ‘les Balkans’, ubu kigizwe n’ibihugu nka Bulgarie, Croatie, u Bugiriki, Roumanie, Slovénie, Albanie, Bosnie-Herzégovine, Kosovo, Macédoine y’Amajyaruguru, Monténégro, Serbie na Turquie; byari byarigaruriwe n’Ubwami bw’Abami bwa Ottoman, bukabiremamo uduhugu twinshi.
Igitandukanye muri uyu mwaka wa 2020, ni uko ibi bivugirwa mu mihanda ya Kinshasa, aho ababiyoboye badakomoka muri Hongrie cyangwa Turikiya, bahora baririmba bati ‘‘balkanisation ntikabe kuri Repubulika Iharanira Demokarasi ya Congo.
Mu Karere k’Ibiyaga Bigari, ijambo ‘balkanisation’ ryatangiye kuhumvikana mu mpera y’imyaka ya 1990, ubwo u Rwanda na Uganda byateraga icyahoze cyitwa Zaïre.
Abazayirwa bari bafite ubwoba ko abaturanyi babo babiri bagiye kwisubiza ibice bahoranye mbere y’uko Abanyaburayi bigabagabanya Afurika, ariko ntibyigeze biba.
Iyi mitekerereze yongeye kumvikana nyuma y’aho Joseph Kabila agiriye ku butegetsi mu 2001.
Abamurwanya bavugaga ko afite inkomoko mu Rwanda kandi akaba afite uruhare mu mugambi mpuzamahanga wo gucamo ibice RDC, ibice byayo by’Uburasirazuba bikize ku mabuye y’agaciro bikomekwa ku Rwanda.
Kujya ku butegetsi kwa Félix Tshisekedi bigaragara ko ntacyo byahinduye.
Ubu iyo ntero n’inyikirizo biri kuzamurwa n’Ihuriro ry’Amashyaka atavuga rumwe n’Ubutegetsi ya Lamuka ririmo na Martin Fayulu watsinzwe mu matora y’umukuru w’igihugu aheruka.
Ibyavuye mu matora yari ahanganiyemo na Félix Tshisekedi byagaragaje ko yabaye uwa kabiri ariko Inama nkuru ya Kiliziya Gatolika muri RDC yo yavuze ko ariwe watsinze.
Yaba Lamuka na Kiliziya ntibigeze bemera ko Fayulu yatsinzwe.
Kubiba urwango
Ku ruhande rwe nka Perezida watowe, Félix Tshisekedi, yahisemo kuzahura umubano w’igihugu cye n’u Rwanda, mbere yo kohereza umubare w’ingabo za Congo mu Burasirazuba bw’igihugu ngo zijye kurwanya imitwe yitwaje intwaro yahagize akarima kayo.
Ubu Ingabo za Congo (FARDC) zimaze kwigarurira ibice byinshi byari byarayogojwe n’iyo mitwe; ku buryo n’iyo gahunda yo kwigarurira ibice bya RDC iyo iza kuba ihari, icyizere cyayo ubu kiri kubarirwa ku busa.
Abarwanya ubutegetsi mu RDC bahisemo kubiba urwango ku Banyarwanda n’Abanye-Congo bavuga Ikinyarwanda kugira ngo bace intege umubano mwiza uri kubagarirwa hagati y’u Rwanda na RDC.
Ariko n’ubundi abatavuga rumwe n’ubutegetsi nta nyungu bafite mu kuba amahoro yagaruka muri RDC.
Mu myaka 25 ishize, ikibazo cy’umutekano muke mu Burasirazuba bwa RDC cyafashije abari abami b’intambara kwigwizaho imitungo no kwinjira mu bikorwa bya politiki cyangwa igisirikare.
Urugero rwa hafi ni umutwe wa ADF-Nalu ukomoka muri Uganda, wigize nka ba kavukire, ukaba uterwa inkunga n’uwahoze ari umunyapolitiki ku butegetsi bwa Kabila, Mbusa Nyamwisi, ubu wituriye muri Uganda.
Uyu Mbusa Nyamwisi yanahoze ari mu ihuriro Lamuka, nyuma aza kwitandukanya naryo.
Mu gihe RDC iri kugerageza kwivana mu ntambara imaze imyaka irenga 20, cyane cyane hashingiwe ku mibanire myiza n’abaturanyi bo mu Burasirazuba, abarwanya ubutegetsi bakomeje kubiba urwango ku Banyarwanda, ariko si n’Abanyarwanda, ahubwo ni abo bita ko bakomoka mu bwoko bw’Abatutsi n’Abanye-Congo bavuga Ikinyarwanda mu rwego rwo guca intege umubano mwiza hagati y’u Rwanda na RDC.
Igitangaje ni uko imvugo ya ‘‘balkanisation’’ ari ikirego kidafite ishingiro.
Mu gihe Umuhuzabikorwa w’Ihuriro ry’abatavuga rumwe n’Ubutegetsi, Lamuka, wanahoze ari Minisitiri w’Intebe, Adolphe Muzito, yagaragaje mu buryo bweruye ko ashaka gutera u Rwanda byanashoboka bakarwomeka kuri RDC; uyu ni na we ushinja u Rwanda kugambirira kwigarurira ibice by’igihugu cye.
Nubwo bashinje Joseph Kabila gufatanya n’u Rwanda muri uwo mugambi akiri ku butegetsi, ubu bakaba bageze kuri Félix Tshisekedi, ubwabo bigeze gukorana n’u Rwanda mu bihe byatambutse.
Ibi bigaragaza ikinyoma gikomeye kandi cyumvikana.
Byongeye kandi muri gahunda y’ubuhahirane busesuye mu Muryango wa Afurika Yunze Ubumwe n’ubusabe bwa RDC bwo kwinjira mu Muryango wa Afurika y’Uburasirazuba (EAC), bigaragara ko kwigarurira ubutaka bw’ikindi gihugu byaba ari amafuti.
Aho gutanga ibisubizo by’ibibazo nyabyo Abanye-Congo bafite ubu nk’ubushomeri, kutagira inganda zihagije no kwangiza ibikorwa remezo, kwangirika kw’ibikorwaremezo n’ibindi bishobora gusunikira urubyiruko rudafite akazi kwishora mu byaha cyangwa kwinjira mu mitwe yitwaje intwaro, […] abatavuga rumwe n’ubutegetsi muri RD Congo bahisemo gushyushya imitwe y’abaturage babo bakoresheje imitekerereze ishaje.
Gukoma mu nkokora u Rwanda cyangwa ikindi gihugu cyo mu Karere ntibyongera umusaruro; ntibirema imirimo kandi ntibinazana ubukungu.
Abavuga ‘‘balkanisation’’ ntibigeze bakandagiza ikirenge ku mupaka uhuza u Rwanda na RDC, umwe mu inyurwaho na benshi ku Isi; ntibigeze byibura banumva ubuhamya bw’abagore bahakorera ubucuruzi, bahambukira inshuro nyinshi ku munsi bashaka imibereho.
Ubukungu nyabwo bwa RDC ni abaturage bayo.
Muri Afurika yose, umutungo kamere ubyarira inyungu ibigo mpuzamahanga biwubyaza umusaruro n’abayobozi bamwe na bamwe bahabwa utuvungukira n’icyizere cyo kubarindira ubutegetsi bwabo.
Ku ngoma ya Félix Tshisekedi, RDC ifite amahirwe yo guhinduka igihugu kirimo amahoro kandi gitera imbere; ariko kugira ngo ibyo bigerweho birasaba ko bigirwamo uruhare n’impande zitandukanye zigize ubukungu nyabwo bwa RDC.
Gushaka kwihorera ku Rwanda barugira umwanzi bahuriyeho ni igitekerezo gifutamye cyabafasha kwihuza ariko ntibirambe.
Iyi nkuru yanyuze mu kinyamakuru Jeuneafrique, ni ibitekerezo bwite by’umwanditsi Gatete Nyiringabo, umunyamategeko akaba n’inzobere mu burenganzira bwa muntu.
Minisitiri Mbabazi yatangije imurikabitabo rya 2020, akomoza ku nyungu ziri mu bwanditsi
Minisitiri y’Urubyiruko n’Umuco, Rosemary Mbabazi, yatangije imurikabitabo ry’Igihugu mu buryo bw’ikoranabuhanga rizakorerwa ku mbuga za internet, asaba Abanyarwanda kugira umuco wo gusoma no kwandika kuko ariwo nkingi ikomeye y’iterambere ry’igihugu.
Minisitiri y’Urubyiruko n’Umuco, Rosemary Mbabazi, yatangije imurikabitabo ry’Igihugu mu buryo bw’ikoranabuhanga rizakorerwa ku mbuga za internet, asaba Abanyarwanda kugira umuco wo gusoma no kwandika kuko ariwo nkingi ikomeye y’iterambere ry’igihugu.
Iri murikabitabo ryateguwe na Minisiteri y’Urubyiruko n’Umuco ndetse n’Ikigo cy’Igihugu gishinzwe Ishyinguranyandiko na Serivisi z’Inkoranyabitabo, RALSA.
Muri uyu mwaka rifite insanganyamatsiko igira iti “Twandike ibitabo, bimenywe, bigurishwe mu Isi y’ikoranabuhanga".
Minisitiri Mbabazi yagize ati “Gusoma no kwandika ni inkingi ikomeye y’iterambere ry’igihugu cyacu, niyo mpamvu leta y’u Rwanda ishyira imbaraga mu gukundisha abanyarwanda uwo muco, hategurwa ibikorwa bitandukanye harimo ubukangurambaga bwo gusoma no kumurika ibitabo.
“Igikorwa cyo kumurika ibitabo ni igikorwa ngarukamwaka guhera mu 2017 kandi uko gikozwe hari intambwe iterwa mu ruganda rw’ibitabo, aho usanga abitabira kumurika bagenda biyongera.
Yavuze ko ibitabo byandikwa bikwiriye kuba bijyanye n’igihe kandi bifite ireme ku buryo bigira icyo byungura ababisoma.
Yavuze ko iri murikabitabo ari iry’abanyarwanda bose, ko bakwiye kuryitabira kugira ngo umuco wo gusoma no kwandika bawugire uwabo.
Yagize ati “Igitabo ntigisanza kandi n’ubumenyi ntibusaza, ni uburyo bwiza bwo kugeza ubumenyi ku bariho n’abazaza tubagezaho ubumenyi n’ibitekeerzo byubaka.
Iri murikabitabo ry’igihugu 2020 riri mu buryo bw’ikoranabuhanga rizakorwa kuva tariki 15 Kamena kugeza tariki 15 Kanama uyu mwaka.
Iri murikabitabo ry’Igihugu mu buryo bw’ikoranabuhanga rizakorerwa ku mbuga za Internet zitandukanye.
Ushobora kurigeraho unyuza aha.
Imurikabitabo ni igikorwa ngarukamwaka gitoza umuco wo gusoma no kwandika by’umwihariko mu bana.
Dutembere kuri Stade ya mbere yubatswe mu Rwanda yakiniweho n’Umwami Rudahigwa
Stade ya Rwinkwavu ni yo yubatswe bwa mbere mu Rwanda, iherereye mu Murenge wa Rwinkwavu mu Karere ka Kayonza, yubatswe iruhande rw’umuhanda.
Hirya yayo gato hahoze hacukurwa amabuye y’agaciro ndetse amateka yerekana ko ari ho hambere yacukuwe mu Rwanda n’Ababiligi.
Stade ya Rwinkwavu ni yo yubatswe bwa mbere mu Rwanda, iherereye mu Murenge wa Rwinkwavu mu Karere ka Kayonza, yubatswe iruhande rw’umuhanda.
Hirya yayo gato hahoze hacukurwa amabuye y’agaciro ndetse amateka yerekana ko ari ho hambere yacukuwe mu Rwanda n’Ababiligi.
Ni stade abenshi bitirira Umwami Mutara wa III Rudahigwa [ Charles Leon Pierre] watwaye u Rwanda kuva mu 1931 kugeza 1959, bivugwa ko yakundaga kureba aho bakinira umupira w’amaguru cyane ko nawe yajyaga acishamo akawukina.
Umunyamakuru wa IGIHE yatembereye kuri iyi stade aganira n’abakuru barimo Musafiri Kabemba watangiranye n’ubucukuzi bw’amabuye y’agaciro mu Rwanda, uyu kandi yari ahari ubwo iyi stade yatangiraga kubakwa.
Kabemba Musafiri ufite imyaka 102 yabwiye IGIHE ko igitekerezo cyo kubaka iyi stade cyagizwe n’umuzungu w’umubiligi nyuma yaho benshi mu basore bakoreshwaga mu bucukuzi bw’amabuye y’agaciro i Rwinkwavu, mu masaha y’ikigoroba basoje akazi batagiraga ikindi kintu kibahuriza hamwe.
Amateka agaragaza ko ubucukuzi bw’amabuye y’agaciro mu Rwanda bwatangiye mu 1930- 1931 ubwo gasegereti yavumburwaga mu birombe bya Rwinkwavu na Rutongo.
Ababiligi ngo bazanye abakongomani 300 barimo na Musafiri kugira ngo bafatanye n’abandi basore b’abanyarwanda kuyacukura.
Uko Stade ya Rwinkwavu yubatswe
Kabemba Musafiri avuga ko iyi stade ijya kubakwa yari ahari ariko ko atibuka neza umwaka, gusa ngo byaturutse ku muzungu w’umubiligi wari umuyobozi mukuru w’abacukura amabuye y’agaciro ndetse akanaba inshuti y’Umwami Mutara III Rudahigwa.
Uyu muzungu yazanye umukino w’umupira w’amaguru nk’uburyo buzajya bufasha abacukuzi b’amabuye y’agaciro kwidagadura mu gihe bavuye muri iyo mirimo.
Ati “[Stade] yayishinze hafi mu 1940, yashinzwe n’umuzungu w’umubiligi wakundaga gukina umupira w’amaguru, Umwami Rudahigwa yarahazaga cyane nawe akishimira kubona uwo mukino, bigera aho bayishyiraho igipangu kiyizengurutse hose, twayikiniragaho nimugoroba no kucyumweru, ni nabwo Umwami yakundaga kuhaza.
“Yari stade nziza cyane ifite igipangu, hari ikipe y’abacukura amabuye y’agaciro hakaba n’ikipe y’abazungu, hari n’andi makipe yadusuraga ku cyumweru aturutse ahandi hantu hose bacukuraga amabuye, amakipe yacu yose yabaga afite abajyanama.
Uko abakinnyi bahembwaga
Kabemba Musafiri yavuze ko abakinnyi batahabwaga amafaranga ahubwo bahabwaga inka zabaga zatanzwe n’Umwami Mutara wa III Rudahigwa.
Ati “Abakinnyi beza bahabwaga inka hamwe n’abatsinze ibitego, babanzaga kubatekera neza bakahaba ibiryo byinshi birimo inyama ubundi bakajya mu kibuga bamara gutsinda nanone bakababagira inka, undi witwaye neza nawe akagabirwa inka akayitahana".
Umwami Rudahigwa yacishagamo agakina umupira
Kabemba Musafiri yavuze ko Umwami Mutara wa III Rudahigwa yari umwe mu bakundaga gukina no kureba uko bakina umupira w’amaguru, ngo rimwe na rimwe nawe yajyaga acishamo akawukina nubwo bitari cyane.
Ati “Hari ubwo yazaga inaha akizihirwa nawe agakina, yajyaga mu ikipe y’abacukuraga amabuye hamwe n’abandi batware, abazungu b’ababiligi nabo bakajya mu ikipe yabo ubundi bagakina gusa ntabwo byabagaho kenshi.
Kabemba yavuze ko guhera mu 1960 kuzamura imipira yaberaga kuri iki kibuga yatangiye kugabanyuka ndetse abaturage batangira gusenya urupangu bakitwarira amabuye kugira ngo bayubakishe.
Abaturage barifuza ko iyi Stade yavugururwa
Bamwe mu baturage bo mu Murenge wa Rwinkwavu bavuze ko bifuza kubona iyi stade yavuguruwe ikajya iberaho imikino ikomeye, abandi basabye ko hashyirwa ibimenyetso byerekana ko ariyo stade yubatswe bwa mbere mu Rwanda.
Bankundiye Alphonsine yagize ati “Turifuza ko hashyirwa ikimenyetso cyerekana ko ari yo stade ya mbere yubatswe mu Rwanda, binabaye byiza bayivugurura natwe tukajya tuharebera imipira ikomeye.
Buregeya Emmanuel we yagize ati “Leta ikwiriye kubungabunga iyi stade n’inzu ziri hano zubatswe icyo gihe zabagamo abazungu b’ababiligi, byose bikwiriye kwitabwaho ku buryo bishyirwa mu mateka y’igihugu cyacu.
Umuyobozi w’Ikigo cy’Igihugu cy’ingoro ndangamurage z’u Rwanda, Amb Robert Masozera, yabwiye IGIHE ko bari kubarura ahantu hatandukanye hirya no hino mu gihugu hari ibyiza nyaburanga ku buryo nyuma hazakurikiraho kubibyaza umusaruro.
Ati “Rwinkwavu hari mu hantu twitayeho kimwe n’ahandi hirya no hino mu gihugu, tumaze kubona ahantu harenga 600 mu Rwanda hose kandi ntiturarangiza gukora urutonde, aho tumaze gukorera ubushakashatsi no kwandika ni 145, iriya stade ntabwo irazamo turacyareba niba akarere kabyifuza kuko tugendera ku byifuzo by’Akarere.
Yavuze ko nyuma yo kuhabarura aribwo hazakurikira icyiciro cyo gushaka uburyo hakwitabwaho hakavugururwa hakabyazwa umusaruro.
Kugeza ubu kuri iyi stade hakinirwaho ikipe ikina mu cyiciro cya kabiri y’Akagera, ariko hakunda no kubera inama zihuriza hamwe abaturage benshi.
RDC : Leta irashaka kugura inzu ya Papa Wemba ikagirwa inzu ndangamuco
Guverinoma ya Repubulika Iharanira Demokarasi ya Congo yatangaje ko iri kwiga uburyo yagura inzu yahoze ari iy’umuhanzi w’icyamamare Jules Shungu Wembadio uzwi nka Papa Wemba, igahindurwa inzu ndangamuco.
Guverinoma ya Repubulika Iharanira Demokarasi ya Congo yatangaje ko iri kwiga uburyo yagura inzu yahoze ari iy’umuhanzi w’icyamamare Jules Shungu Wembadio uzwi nka Papa Wemba, igahindurwa inzu ndangamuco.
Byatangajwe mu byemezo by’inama y’abaminisitiri yateranye kuri uyu wa Gatanu iyobowe na Perezida Félix Tshisekedi.
Papa Wemba yapfuye tariki 24 Mata 2016 ubwo yari ku rubyiniro mu iserukiramuco Femua, Festival des Musiques Urbaines d’Anoumabo ryaberaga muri Côte d’Ivoire.
Mu nama y’abaminisitiri, Perezida Félix Tshisekedi yasabye Minisiteri y’umuco n’ubugeni kureba niba Leta yagura inzu yahoze ari iya Papa Wemba, ikagirwa inzu ndangamuco izaba irimo na studio itunganya umuziki.
Itangazo rigira riti “Umukuru w’Igihugu nyuma yo kubona ko uwo muhanzi w’icyamamare, yamenyekanishije cyane umuziki wa Congo, yasabye Guverinoma kugurira Leta inzu ye yashyizwe ku isoko, igasanwa ku buryo bubereye inzu ndangamuco.
Papa Wemba yapfuye amaze imyaka 50 akora umuziki.
Yafatwaga nk’umwami w’injyana ya Rumba muri Repubilika Iharanira Demokarasi ya Congo.
Yamamaye cyane muri Afurika mu ndirimbo zakanyujijeho nka "Yo lele", "Wake Up", "Ye te oh", “Maria Valencia", “Wake up ft.
Koffi Olomide", “Cavalier Solitaire ft.
JB Mpiana", “Show me the way" n’izindi zitabarika.
‘Sinzatesha agaciro uwakansubije’, igitabo kivuga amateka y’Abanyarwandakazi n’uburyo basubiranye ijambo
Umwanditsi Hategekimana Richard, Umuyobozi Mukuru w’Urugaga rw’Abanditsi mu Rwanda agiye kumurika igitabo gishya yise ‘Sinzatesha Agaciro Uwakansubije’ kijya mu mizi amateka y’abagore mu Rwanda.
Umwanditsi Hategekimana Richard, Umuyobozi Mukuru w’Urugaga rw’Abanditsi mu Rwanda agiye kumurika igitabo gishya yise ‘Sinzatesha Agaciro Uwakansubije’ kijya mu mizi amateka y’abagore mu Rwanda.
Gikubiyemo amateka y’abagore mu Rwanda rwa mbere y’ubukoloni, guteshwa agaciro mu bukoloni na nyuma y’aho ndetse n’uburyo bongeye gusubizwa agaciro nyuma ya Jenoside yakorewe Abatutsi.
Iki gitabo cy’amapaji asaga 250 kizamurikwa ku mugaragaro kuwa Gatanu tariki 15 Ugushyingo 2019 muri Kigali Convention Centre.
Hetegekimana usanzwe yandika ibitabo bitandukanye, yavuze ko iki gitabo kigaragaza neza uburyo mbere y’umwaduko w’abazungu abanyarwandakazi bagiraga ijambo mu miyoborere n’ubuzima bw’igihugu, bikavaho mu gihe cy’ubukooloni, muri Repubulika ya mbere n’iya kabiri, bakongera kwisanga mu buzima bw’igihugu ubwo Jenoside yakorewe Abatutsi yahagarikwaga n’Ingabo za FPR Inkotanyi zari ziyobowe na Perezida Paul Kagame.
Muri iki gitabo atangamo ingero z’uburyo abagore bagize uruhare mu rugamba rwo kubohora igihugu n’umusanzu bakomeje gutanga nyuma ya Jenoside ngo u Rwanda rwongere kuba igihugu cyubashywe.
Aganira na IGIHE, Hategekimana yavuze ko yanditse icyo gitabo, kugira ngo yibutse abagore ko ubwisanzure n’ijambo bafite hari aho byaturutse, bityo ko bakwiriye kurinda icyo gihango bafitanye na Perezida Paul Kagame.
Ati “Mbere y’ubukoloni, Abanyarwandakazi bari bafite agaciro, bagagaragara mu buzima bw’igihugu ariko kuva mu bukoloni kugeza mu 1994 agaciro kabo barakambuwe.
Imiyoborere myiza ya Perezda Paul Kagame n’umuryango FPR Inkotanyi yasubije agaciro Abanyarwandakazi, bafata iya mbere mu kugirana igihango na Perezida wa Repubulika, biyemeza ko agaciro yabahaye batazigera bakamutesha.
Yakomeje agira ati “Ni igitabo kigaragaza amateka y’umugore, kikamwereka aho ari, aho ava n’aho yerekeza kikanamwibutsa igihango afitanye na Perezida wa Repubulika Paul Kagame.
Muri iki gitabo, ijambo ry’ibanze ryasinywe na Madamu Ingabire Marie Immaculée uyobora Umuryango Transparency International Rwanda.
Hategekimana avuga ko yabikoze kugira ngo igitabo cye koko kigire umwihariko no kugaragaza uruhare rw’abagore mu iterambere.
Igitabo ‘Sinzatesha Agaciro Uwakansubije’ kibaye icya gatatu cya Hategekimana Richard, cyabanzirijwe n’ibirimo “Intwari Mpinduramatwara Paul Kagame" n’ikindi cyitwa “Urubyiruko dufitanye igihango".
Amafoto mpangano y’abami batwaye u Rwanda imyaka 870 n’abagabekazi babo
Hashize imyaka 929 (1091-2020) u Rwanda rubaye igihugu gihamye gituwe na bene Kanyarwanda.
Amateka y’igihugu cyacu muri iki kinyagihumbi gishize ni maremare bitavugwa, dore ko rwayobowe n’abami 28 bafatanyije n’abagabekazi 27 kuva mu 1091 kugera mu 1961 mu gihe cy’akaga kiswe ’revolisiyo’, ubwo ingoma ya cyami yasimburwaga na Repubulika.
Hashize imyaka 929 (1091-2020) u Rwanda rubaye igihugu gihamye gituwe na bene Kanyarwanda.
Amateka y’igihugu cyacu muri iki kinyagihumbi gishize ni maremare bitavugwa, dore ko rwayobowe n’abami 28 bafatanyije n’abagabekazi 27 kuva mu 1091 kugera mu 1961 mu gihe cy’akaga kiswe ’revolisiyo’, ubwo ingoma ya cyami yasimburwaga na Repubulika.
Hifashishijwe ibisigo by’Abasizi bisingiza Abami n’ingoma zabo ndetse n’Abacurabwenge bari abarinzi b’amateka n’intekerezo z’igihugu, hiyongereyeho n’Abiru bari abanyamabanga n’abagaragu b’ingoma, hakusanyijwe amateka y’u Rwanda kuva mu ntango yarwo ubwo Gihanga I Ngomijana yashyiragaho imfatiro z’igihugu kugera ubwo Ingoma cya cyami yasimburwaga na Repubulika.
Mu bakoreye mu ngata Gihanga I Ngomijana harimo ubuvivi bwe Ndoba watwaye u Rwanda ahasaga mu wa 1213 kugera 1246 arangwa n’ibitekerezo bihanitse mu bumenyi mu by’ibidukikije, inyamaswa n’urusobe rw’ibinyabuzima.
Muri make Ndoba yari afite ubuhanga karemano muri siyansi, dore ko ari nawe dukesha ibirangamuryango nko kuba Abasinga barangwa na Sakabaka, Abashambo bakarangwa n’Intare, Abenengwe bakarangwa n’Ingwe mu gihe Abega barangwa n’Ibikeri, byose ni we tubikesha.
Hari kandi na Ruganzu Bwimba watwaye u Rwanda kuva mu 1312 kugera mu 1345 wabaye imbimbuzi mu ndwanyi zaranze amateka y’u Rwanda mu guhirimbanira ubuhangange bw’igihugu.
Niwe wagabye igitero cya mbere atera Gisaka yashakaga gusibanganya u Rwanda we arayitanga arayitera.
Ni we dukesha kurwanira ishyaka igihugu, cyane cyane mu guhangana n’abagomera umurage wa Gihanga w’igihugu gisangiwe.
Nta n’uwarenza ingohe Cyilima Rugwe, watwaye u Rwanda kuva mu 1345 kugera mu 1378, umutekerereza w’ubutabera bwunga mu mateka y’u Rwanda.
Ni we washyizeho Inkiko z’Umuryango, iz’Abunzi n’iza Gacaca agena n’uko ibihano bizajya bitangwa ku bagomye.
Yashakaga ko u Rwanda ruba igihugu kizira icyaha, abyubakira ku guhana igihango nk’uburyo bwo gukumira icyaha kitaraba.
Nta n’uwakwibagirwa Ruganzu II Ndoli, watwaye u Rwanda kuva mu 1510 kugera mu 1543 wari indwanyi karundura, wadukanye amatwara yo guhangana n’amahanga adakunda u Rwanda akayagusha ruhabo, akarwagura kurusha abandi bami bose dore ko yarwometseho ibihugu icyenda.
Hari inzobere kandi muri dipolomasi Mutara Semugeshi, watwaye u Rwanda mu 1543 kugera mu 1576, ni we mwami dukesha politiki ya mbere y’ububanyi n’amahanga, yubatse kandi imiyoborere ihamye mu kwegereza ubuyobozi abaturage aho yashyizeho inzego zisaga 75 nk’Intebe y’Abasizi, Abatware b’Ubutaka, Abatware b’Inyambo, Intebe y’Abahaditsi (abavuzi b’amatungo - vétérinaire), Intebe y’Abahoryo (Agronome), Intebe y’Abamotsi (abari bashinzwe itangazamakuru ry’ibwami) n’izindi.
Ni we washyizeho uburyo bw’imisimburanire y’Abami ku ngoma bijyanye n’inshingano zabo nk’aho Umwami Mutara yabaga ashinzwe kwagura ubworozi bw’inka yakurikirwaga na Kigeli wari umwami w’intambara, Mibambwe wari ushinzwe uburumbuke, Yuhi wari umwami usigasira amahoro bityo bityo.
Ntitwakwibagirwa n’abandi nka Cyilima Rujugira (1675 – 1708), wadukanye intero y’u Rwanda rutera rudaterwa, Yuhi Gahindiro (1746-1802) wazanye gahunda z’ubugiraneza nka Girinka na Kigeli Rwabugili (1859-1895) wacecekesheje ibihugu byashakaga kwiyomora ku Rwanda.
Mu mateka y’Isi n’ibihangange byayibayemo nk’Abami b’u Rwanda, benshi baburiwe irengero, amasura yabo aribagirana kuko nta buryo bwariho bwo gufata amafoto no kuyashyingura ariko ibikorwa byabo bikaba bikibukwa kuko basize imusozi amavugwa y’ibikorwa bihanitse.
Umushakashatsi ku mateka y’u Rwanda, Nsanzabera Jean de Dieu, yahereye aho maze akusanya ibitekerezo by’ubuzima bwaranze aba bakurambere, yifashisha abahanga mu gushushanya bahanga amafoto y’abami b’u Rwanda, cyane umwami wa mbere wafotowe yari Kigeli Rwabugili mu 1894, abandi bamubanjirije ntawe uzi neza uko basaga.
Aya mafoto mpangano y’Abami b’u Rwanda n’Abagabekazi babo, yakozwe n’umunyabugeni Mugisha Paul wize ku Nyundo, yashyizwe hanze bwa mbere mu gitabo ‘‘Intwari z’Imbanza, zubatse u Rwanda rugahamya igitinyiro" cyasohotse muri Gicurasi 2018.
Uko ubumenyi n’ikoranabuhanga bigenda bikwira ku Isi yose rero, abahanga bagiye bitabaza inyurabwenge maze bakazimbura amasura y’abo bantu babayeho mu myaka ibihumbi kugira ngo bajye bayifashisha mu kubavuga ibigwi no kubagiraho icyitegererezo, ariko batari za baringa cyangwa umuntu udashobora kubonwa.
Ni muri urwo rwego hariho amafoto ya Yesu, Mariya, Yozefu, intumwa za Yesu 12, Musa wavanye Abayisiraheli mu Misiri n’abandi.
Nsanzabera avuga ko ‘‘Abo bagize ibikorwa bakora ku Isi n’ubu bikiri intangarirwa, kandi amafoto yabo mpangano akaba yaramamaye mu buryo buhanitse ndetse ntashidikanyweho ko aribo koko.
Nk’abakoze ishusho ya Yezu, icyo bakoze ni ukureba ku bikorwa bye, amateka yamuranze n’imyitwarire ye ku Isi, barema amafoto mpangano ye kugira ngo buri wese ajye abasha kumubona mu buryo bugenekereje.
Mu gushushanya amafoto mpangano agenekereje y’abami b’u Rwanda, hagendewe ku bushakashatsi bushingiye ku bikorwa byabaranze, uruhererekane-mvugo rw’ibyabaye ku ngoma zabo, imishyingiranire y’umuryango w’abami b’u Rwanda n’indi miryango migari y’Abanyarwanda, igenantekerezo (Philosophie) n’imyitwarire yaranze Abami b’u Rwanda ndetse n’ikigero cy’imyaka y’ubukure mu iyimikwa ryabo.
Nsanzabera ati “Ese niba umwami runaka yarakoze ibikorwa bikomeye mu kubaka u Rwanda, aho ntiyasaga atya?
Iyo ni imwe mu ngingo yitaweho cyane mu kugenekereza amafoto y’abami b’u Rwanda.
Kuko kenshi imirimo y’umuntu isa n’isura ye, ikanahamya umutima wamuranze mu bihe byose.
Aya mafoto mpangano yanashingiye ku kigero cy’ubukure cy’abami n’abagabekazi.
Hari aho atandukanye mu kigero cy’ubukure bitewe n’uko hari abagiye bimikwa bafite imyaka ibiri, abari abasore b’ibihame, abahawe ingoma bakiri ingimbi n’abayihawe bakuze cyane.
Ni nako byagenze ku Bagabekazi kuko hari abagiye bapfakara bakiri bato, umwami agatanga, bakiri ibirongore, abandi ugasanga bari bakiri abagore b’amariza n’ibindi.
Intego ya Nsanzabera ni uko ababyifuza bakoresha amafoto mpangano mu nyandiko na filime zirebana n’amateka y’u Rwanda mu kwerekana amashusho y’abami n’abagabekazi.
Aya mafoto ni uburiza bw’andi yaranze u Rwanda mu bihe bitandukanye, azasohoka mu bindi bitabo.
Umusozi wa Kigali wasabirwagaho kugira Umutima w’u Rwanda
Abanyarwanda ba kera bahoranye umuhango mwiza wo gusaba Imana kugira Umutima w’u Rwanda.
Bakawusabira ku musozi wa Kigali bafataga nk’igicumbi cy’Umutima w’u Rwanda.
Ese Abanyarwanda b’ubu bawusabira he?
Cyangwa se ntawo bagikeneye?
None se iyo Imbuto Foundation igarutse ku bidindiza “Ndi Umunyarwanda", aho si ibyo iba ishaka kumenya?
Reka twumve icyo Abacukumbuzi b’ireme ry’Umuco n’Amateka by’u Rwanda babivugaho mu bushakashatsi bwabo.
Abanyarwanda ba kera bahoranye umuhango mwiza wo gusaba Imana kugira Umutima w’u Rwanda.
Bakawusabira ku musozi wa Kigali bafataga nk’igicumbi cy’Umutima w’u Rwanda.
Ese Abanyarwanda b’ubu bawusabira he?
Cyangwa se ntawo bagikeneye?
None se iyo Imbuto Foundation igarutse ku bidindiza “Ndi Umunyarwanda", aho si ibyo iba ishaka kumenya?
Reka twumve icyo Abacukumbuzi b’ireme ry’Umuco n’Amateka by’u Rwanda babivugaho mu bushakashatsi bwabo.
Umusozi wa Kigali n’Igenamigambi ry’ingoma inye (Ubu twagereranya na Vision 2020 cyangwa 2050).
Kumenya icyerekezo cy’u Rwanda mu myaka ijana ni byo bitwereka neza icyo ubusugire n’ubwigenge by’u Rwanda gakondo byari bisobanuye, bityo na none tukabasha no gusobanukirwa neza n’icyari ku mutima (Philosophie) w’abakurambere baremye u Rwanda bakarwubaka, bakarurwanira ndetse benshi bakanarupfira.
Aha tugiye kubona ko ubusugire n’imibereho myiza y’Abanyawanda ku ngoma eshatu bwategurwaga n’Abami bitwa Mutara na Cyilima mbereho nk’ imyaka ijana.
Nk’uko musanzwe mubizi, mu mazina y’Abami atanu yasimburanaga mu bihe bine yakurikiranaga atya: Mutara, Kigeli, Mibambwe, Yuhi na Cyilima.
Aha biragaragara neza ko hagati ya Mutara na Cyilima hacagamo Ingoma eshatu mbere y’uko Cyilima atangiza ikindi cyiciro cy’Abami.
Inshingano z’abami Kigeli na Mibambwe zabaga ari ukwagura u Rwanda kuko ku ngoma eshatu zabaga zarabanje Inka n’Abantu byabaga byaragwiriye bityo hakaba haragombaga kuboneka uruhumekero habayeho kwagura ubutaka bw’igihugu.
Yuhi yari ashinzwe imihango y’i Bwami cyane cyane Umuriro waho utarazimaga ukaba wararangaga ubusugire bw’igihugu.
Aha murumva ko Yuhi yari ashinzwe gutunganya ibijyanye n’ubusugire bw’igihugu n’ibijyanye n’imiyoborere myiza kimwe n’Iyobokamana kugira ngo abandi bami bane babone urufatiro rukomeye bazubakiraho.
Ubwo hari aho bitaniye cyane n’ibikorwa ubu mu igenamigambi rirerire?
Yaba Yuhi, Kigeli na Mibambwe uko ari batatu babanzirizwaga kandi bagaherukwa na Mutara cyangwa na Cyilima.
Musenyeri Kagame yaragaragaje ko mu Rwanda Ingoma eshatu zamaraga imyaka 100 kuko buri yose yari imyaka yegereye 33.
Mbese ni ukuvugako kuva Mutara cyangwa Cyilima batanze kugera hongera kwima undi Mutara cyangwa undi Cyilima; muri rusange habaga hashize imyaka 100.
Umuhango wo kwaka Umutima w’Ingoma
Mutara na Cyilima bari Abami b’Inka kandi bagombaga kugira umuhango ukomeye wo mu Bwiru bakoraga ujyanye n’icyerekezo cy’u Rwanda mu ngoma eshatu zigiye gukurikiraho.
Niwo mu Bwiru bita “Inzira y’Ishora".
Hari umuhango baheragaho wo kuvugurura Ingoma z’ibwami nka Kalinga, Cyimumugizi, Kiragutse na Mpatsibihugu.
Barebaga niba mu myaka hafi ijana ishize nta kibazo izo ngoma zagize kugira ngo bibaye ngombwa babe basisazura cyangwa se ngo bazisimbuze izindi.
Iyo basangaga izo ngoma zikiri nzima cyangwa bagasanga zigomba gusimbuzwa; byanze bikunze bagombaga kuziha icyo bitaga “kuziha imitima mishya".
Iyo mihango yo kubonera Ingoma z’ingabe imitima, imwe bayikoreraga ahitwa i Karama ku murwa wa Kigali hariya ku musozi wa Mont Kigali aho bavuga ko mu mirwa yose y’Abami umurwa wa Kigali ari wo wari Imfura y’imirwa yose y’Abami.
Aho i Karama bahajyaga baje kuhatora imitima y’Ingoma z’ingabe arizo Cyiragutse, Cyimumugizi, Mpatsibihugu na Kalinga.
Mu gihe ingoma Kalinga yari Ingabe y’ubwami bw’u Rwanda, ziriya zindi uko ari eshatu zo bigaragara ko zari ingabe za buri mwami muri bariya Bami batatu bari hagati ya Mutara na Cyilima.
Bishoboka ko Cyiragutse ari ingabe ya Mibambwe maze Mpatsibihugu ikaba iya Kigeli bitewe n’uko bose bari bashinzwe kwagura u Rwanda nk’uko amazina y’izo ngoma abigaragaza.
Cyimumugizi ikaba ingabe ya Yuhi kuko ariwe wari ushinzwe imihango y’ubwami bw’u Rwanda nk’uko na none izina ryayo ribigaragaza.
Ibi rero ubona bimeze nka bya bindi by’Umwami Salomo wo muri Bibiliya igihe yajyaga gutambira ku musozi wa Gabaon nk’uko tubisoma mu 2 Abami 3:1-14.
Ubwo Salomo yariho atamba Imana yaramubonekeye imubwira kuyisaba icyo ashaka maze Salomo ayisaba ubwenge kugira ngo agire ubushishozi bwo kuyobora ishyanga rya Israel.
Uriya muhango wa Salomo wo gusaba Imana ubwenge (Umutima) bari ku musozi muremure nk’uwa Kigali urasa cyane n’ibyo Abiru b’i Rwanda bakoraga bafatanije n’Umwami nk’uko tugiye kubibona.
Iyo rero Abiru n’abandi banyamihango bageraga ku murwa wa Kigali babaga bazanye: Umutsobe w’isugi, Umukobwa w’isugi n’Umwenenyabirungu w’isugi, bakazana amata, inzoga n’imbuto bagatereka aho.
Hanyuma rero bendaga ya mata na za nzoga bagakozamo icyuhagiro icyarimwe bakuhagira igiti cy’umurama (ngo gitere uburame) babaga bazanye maze Umutsobe mukuru agapfukama agasenga avuga aya magambo:
Gahorane Imana Kigali.
Tuje kwenda imitima y’ingoma Ngo Umwami mu Rwanda agire umutima Ingoma mu Rwanda zigire umutima Abagabo mu Rwanda bagire umutima Abagore mu Rwanda bagire umutima Inka mu Rwanda zigire umutima U Rwanda rwose rugire umutima.
Aha murabona ko niba Ingoma y’Ingabe y’u Rwanda ari yo Kalinga iyo ibonye Umutima ugereranya Ubwenge n’Ubushishozi, Umwami wayimye nawe aba abonye umutima.
Na none Ingoma z’Abami ari zo Cyimumugizi, Kiragutse na Mpatsibihugu iyo zibonye umutima, ni ubutegetsi bw’imyaka ijana bw’Abami Kigeli, Mibambwe na Yuhi burangwa n’umutima.
Uwo mutima rero ni wo ugera mu baturage no mu nka.
Ibyo birangira ari u Rwanda rwose rubonye umutima kugira ngo rubone kuba umurame.
Ibyo bimeze nk’uko Umwami Salomo yasabye ubwenge Imana ikamushima ikamubwira ko izamuha n’ibyo atasabye nko kurama, ubukire, amahoro no kunesha abanzi bitewe n’uko yahisemo neza.
Ibyo Imana yamusezeranyije byose bimeze nk’ibyo Abanyarwanda bizeraga kubona bamaze kubona Umutima w’Ingoma.
Dore uko uduce tw’ubwiru dukurikira tubivuga:
Uri umurame umwami abe umurame Ingoma mu Rwanda zibe umurame  Abagabo b’i Rwanda babe umurame Abagore b’iRwanda babe umurame Inka mu Rwanda zibe umurame U Rwanda rwose rube umurame
Nyuma rero yo kubona umutima no kubona uburame; ibyo ntabwo byari bihagije kuko u Rwanda rwose rwagombaga kuzira ubusembwa, kuvogerwa no guhumana ari byo bishushanywa na ba bantu b’amasugi bazanye.
Ubusanzwe umuntu w’isugi ni umuntu ugifite ababyeyi bombi cyangwa umukobwa utarasambanyijwe.
Muri ya masengesho y’Umutsobe mukuru yakomezaga agira ati:
Aya ni amasugi umwami abe isugi Ingoma i Rwanda zibe amasugi Abagabo i Rwanda babe amasugi Abagore mu Rwanda babe amasugi Inka i Rwanda zibe amasugi U Rwanda rwose ruhorane amasugi
Usibye imihango yo mu bwiru yo gusabira u Rwanda rwose umutima, uburame n’ubusugire, mu magambo amwe n’ayo tubonye hejuru, na none icyerekezo cyari ukugira ubuhoro (amahoro) mu Rwanda rw’Umwami.
Umwami w’i Rwanda agira ubuhoro Ingoma z’i Rwanda zigira ubuhoro, Abagabo b’i Rwanda bagira ubuhoro Abagore b’i Rwanda bagira ubuhoro Inka z’i Rwanda zigira ubuhoro U Rwanda rwose rugira ubuhoro
Nyuma y’ibyo byose u Rwanda rukagira uburumbuke bw’amata, ubuki n’inturire.
Ibyo nabyo babivugaga mu mugambo ahwanye n’ayo hejuru bati
Ng’aya amata n’ubuki Kugira ngo Umwami agire amata n’ubuki Ingoma mu Rwanda zigire amata nubuki  Abagabo bagire amata n’ubuki  Abagore bagire amata n’ubuki  Inka mu Rwanda zigire amata n’ubuki.
Nyuma y’ibi, hazaga amasengesho yo gucyamura (gukebura) amahanga yose adatura umwami w’u Rwanda.
Dore amagambo bavugaga muri ubwo Bwiru:
Twacyamura u Burundi ku ngoma Twacyamura u Bushubi ku ngoma Twacyamura u Bunyabungo ku ngoma Amahanga yose adatura umwami w’u Rwanda Twayacyamura
Ibi twabigereranya na diporomasi y’ubu iba igamije gutuma amahanga yandi ayoboka iby’igihugu cyawe.
Amahame remezo y’u Rwanda gakondo
Iyi mihango yakorwaga n’Abami bitwa Mutara na Cyilima hari ibintu idusobanurira neza bigatuma tumenya Ihame-ngengabitekerezo ryubatse u Rwanda rikaruha Indangagaciro.
Ihame-ngengabitekerezo ni ryo soko y’ibikorwa n’imyitwarire by’umuntu cyangwa by’ikigo biturukamo.
Ni yo mpamvu nta muntu, nta kigo, nta shyaka nta n’ishyanga byabaho bidafite Ihame-ngenga-bitekerezo ababigize bagenderaho.
Ku gihugu Ihame-ngengabitekerezo ni ryo rigena kandi rikagenga Indangagaciro na Kirazira by’igihugu! None abakurambere baturaze u Rwanda barwubatse babikuye ku rihe hame-ngengabitekerezo ukurikije ibyo tumaze kubona?
Ihame-ngengabitekerezo rya mbere ryagenaga kandi rikagenga ibyo mu Rwanda byose; ni iritumenyesha icyo u “Rwanda rwose" ari cyo: “u Rwanda rwose" ntabwo ari ubutaka bwose bw’aho twita mu Rwanda gusa; ahubwo ni ahantu hari: Ingoma-Umwami -Abagabo -Abagore-Inka.
Ibi rero ni nabyo byerekana ibyo twabonye by’Ibanga ry’Umwami n’Ingoma, n’Ibanga ry’Inka n’Ingabo.
Aha icya mbere kigomba kumvikana mu Ihame ngenga-bitekerezo ry’abahanze u Rwanda, ni uko ahantu hose ku isi hari kuba haboneka Umwami wimye Ingoma-ngabe yahawe umutima, hakaboneka Abagabo n’Abagore ndetse n’Inka, habashaga kuboneka u “Rwanda rwose.
"Kimwe n’uko ibyo byose uwari kubivana ku butaka bw’u Rwanda haba hatakaje kuba “u Rwanda rwose.
" Impamvu ni ko ikihagira u Rwanda rwose ari izi ndangagaciro z’Abanyarwanda zihari tuzi ko izo ndangagaciro zari zubakiye ku Mana, Inka n’Ingoma.
Nk’uko Umwami yabaga ahatswe n’Ingoma maze Ingabo (Abaturage) nazo zikaba zihatswe n’Umwami; ni nako u Rwanda rwose rwabaga ruhatswe n’Imana bitewe n’uko Ingoma yimye u Rwanda ari Imana yayihaye umutima.
Nk’uko Inka ihaka isabwa kubyara icyo ihatse; ni nako Imana ihatse u Rwanda na yo isabwa guhora irubyara (irugoboka).
Burya mu Kinyarwanda ijambo“gusenga" risobanuye gukesha byose uguhatse! Ni yo mpamvu usanga n’isengesho gakondo ryo gusabira u Rwanda na ryo ari ibyo ryabaga ryerekejeho.
Nimwongere murebe amagambo arigize:
Seka seka gasani k’i Rwanda  Rusekere rugubwe neza Rusenderezemo amahoro n’amahe Rutsindire ubukenya n’ubugingo buke Rutsindire ubusame n’ubusharire Rutsindire icyago n’icyagane Rutsindire nyamunsi n’intumwa yayo  Rutsindire umwanzi wo mu kirambi N’umurozi uvuka ishyanga Garika ibiganza utugabire  Rugaba, Rugabo, Rwagisha Maze twishyuke mu Rwanda umu.
Ihame-ngengabitekerezo ry’abahanze u Rwanda ni ukugira Ishyanga aho Umwami yima Ingoma-ngabe yahawe umutima (ubushishozi) n’Imana, maze ingoma (reigns) zikagira umutima (ubushishozi) bigatuma Ingabo z’Umwami (Abagabo n’Abagore) nabo bagira umutima uzagera no ku nka na zo zikagira umutima (wo gukamwa no konsa izazo).
Murabona neza ko uru ari uruhererekane rw’Umutima uva ku MANA ukagera mu Mwami unyuze mu NGOMA-NGABE maze ukarangiriza mu NKA unyuze mu ngabo (Abagabo n’Abagore).
Uru ruhererekane kandi ni rwo rwahoze rukoze “umutima w’u Rwanda rwose".
Byongeye kandi u Rwanda rwose iyo rwabaga rubonye umutima; ni byo na none byateraga igihugu kugira uburame, ubusugire, ubuhoro n’uburumbuke ndetse no kugarura amahanga adatura u Rwanda.
Ibi rero abakurambere bacu bakoraga kera ngo bahorane Umutima w’u Rwanda (w’Ubunyarwanda) n’ubu mpamya ko bikenewe.
Kubura uwo umutima w’u Rwanda, w’ubunyarwanda ni byo byatumye abanyarwanda bishora mu mahano ya Jenoside yakorewe Abatutsi.
Ngo na Ruganzu Ndoli amaze kubohora u Rwanda amacakubiri yatumye rugirwa ingaruzwamuheto imyaka irenga icumi, yatangiye yigisha umutima w’u Rwanda.
Arwanya ba mutima-nda, mutima-rwana, mutima-muke, agakunda cyane mitimi-igwanye (ihuje).
Ese ubu abo ba mutima-nda sibo batumye u Rwanda rutabohoka burundu?
Imana tugira ni uko “imiyaga isubiza inyuma indege itwaye abanyarwanda itayibuza kugera iyo ijya" nk’uko Nyakubahwa Perezida wa Repubulika aherutse kubyibutsa Abanyarwanda bo mu Rwanda rutugendamo!
Naho ibidindiza Ndi Umunyarwanda byo ubanza dukwiye kubirebera mu mizi yabyo mikuru twitabaje amahame-remezo yagengaga ishyaka ry’u Rwanda n’Abanyarwanda.
Ibitekerezo bya Gérard Nyirimanzi na Nyirishema Célestin, Abacukumbuzi b’Ireme ry’Umuco n’Amateka by’u Rwanda.
Babikuye mu Ubwiru, Inzira y’Ishora, vers 279-310.
Hagiye kuba amarushanwa y’igisoro, umwe mu mikino nyarwanda imaze igihe
Mu rwego rwo guteza imbere imikino gakondo n’umuco nyarwanda, hagiye kuba amarushanwa yo gukina igisoro agamije kumenyekanisha no gukundisha abanyarwanda uwo mukino.
Mu rwego rwo guteza imbere imikino gakondo n’umuco nyarwanda, hagiye kuba amarushanwa yo gukina igisoro agamije kumenyekanisha no gukundisha abanyarwanda uwo mukino.
Igisoro ni umwe mu mikino gakondo yatangiye kumenyekana mu Rwanda mu mwaka wa 1510 ku ngoma y’Umwami Ruganzu II Ndoli.
Ni umukino ukinanwa ubuhanga bwinshi hifashishijwe insoro (zimeze nk’utubumbe duto) bagenda betereka mu twobo twabugenewe.
Ni umukino amateka agaragaza ko na Ruganzu Ndoli yawukinnye kuko hirya no hino mu gihugu hari ibimenyetso byamwitiriwe nko ku bitare bya Mpushi muri Kamonyi ahari igisoro, ikibumbiro, amajanja y’imbwa ze n’intebe yicaragaho.
Umuyobozi wa sosiyete Umutsakura yateguye ayo marushanwa, Nshimyumuremyi Justin yabwiye IGIHE ko amarushanwa yatangiye mu Ukwakira uyu mwaka, umukino wa nyuma ukazaba kuwa Gatanu tariki 22 Ugushyingo muri Olympique Hotel ku Kimironko.
Ababugu (abakina igisoro) babiri nibo bazaba bahatanira umwanya wa mbere.
Nshimyumuremyi yavuze ko igisoro ari umwe mu mikino y’umwihariko w’abanyarwanda, nyamara udahabwa agaciro kuko ufatwa nk’usuzuguritse.
Ati “impamvu yo gukora aya marushanwa ni ukuwusigasira.
Usanga indi mikino yarahawe agaciro ariko igisoro basa nk’aho bagisize inyuma kandi ari umwihariko wacu abanyarwanda.
Aya marushanwa ni uburyo bwo kugira ngo igisoro cyongere kimenyekane , cyongere gikinwe ndetse mu bihe bizaza nkuko abakina Football ibagirira umumaro n’abakina igisoro boye kujya bitwa inkorabusa cyangwa se abanebwe.
Yongeyeho ko “Hambere igisoro cyari gifatiye abanyarwanda runini.
Bagikoreshaga mu mibare .
Kubera ko bari bataragira irindi terambere rihambaye, iyo bakinaga barabaraga bati ndazana butatu nkurase burindwi , nongere nzane bune murase 12 […] kumenya iyo mibare rero bigaragaza ubuhanga bari bafite.
Uretse kumenyekanisha uwo mukino, Nshimyumuremyi yavuze ko bashaka no kugikundisha abakiri bato kugira ngo bazagisigasire.
Kwinjira muri uyu mukino wa nyuma bizaba ari ubuntu.
Uzaba uwa mbere azahembwa ibihumbi 75 Frw, uwa kabiri ahembwe ibihumbi 50 naho uwa gatatu ahembwe ibihumbi 30 Frw.
Biteganyijwe ko hazanakorwa ibindi bikorwa by’umuco birimo indirimbo gakondo, imivugo n’ibisigo, ibyivugo n’ibindi.
Abategura aya marushanwa bavuze ko icyifuzo ari uko aya marushanwa yajya ategurwa nibura gatatu mu mwaka ubushobozi buramutse bubonetse.
Padiri Amerika agiye kumurika igitabo gitanga umucyo ku mpaka z’urudaca zishingiye kuri Bibiliya
Padiri Amerika Victor, uyobora Paruwasi ya Nyabinyenga muri Diyosezi Gatolika ya Kabgayi agiye kumurika igitabo yise ‘Nzi uwo Nemeye’ gishishikariza abakiristu mu madini yose kumenya imvano y’ibyo bemera aho kuba imbata z’idini.
Padiri Amerika Victor, uyobora Paruwasi ya Nyabinyenga muri Diyosezi Gatolika ya Kabgayi agiye kumurika igitabo yise ‘Nzi uwo Nemeye’ gishishikariza abakiristu mu madini yose kumenya imvano y’ibyo bemera aho kuba imbata z’idini.
Muri iki gitabo, Padiri Amerika yashyizemo ibice bitandukanye bishingiye ku bushakashatsi na Bibiliya, bigaragaza ukuri kw’imyererere abantu bajya bibazaho.
Avugamo inzira ikwiriye abanyamadini kuri ubu basa n’abarajwe ishinga no kurwana intambara zishingiye ku myemerere, ugasanga barwanira abayoboke kurusha uko bwaranira kwigisha ukuri kw’ijambo ry’Imana.
Agaruka no ku bibazo bigaragara mu muryango ariko bitavugwaho rumwe, nk’ibijyanye no kwihorera, gusenda abagore, kuboneza urubyaro n’ibindi.
Mu kiganiro yagiranye na IGIHE, Padiri Amerika yavuze ko yagize igitekerezo cyo kwandika iki gitabo nyuma yo kwegerwa na bamwe mu bakiristu ayoboye akumva ibibazo bakunze kumubaza bigaragaza ko hari ibyo badasobanukiwe.
Yabihereye kandi mu gace paruwasi ayobora iherereyemo kabonekamo amadini menshi ariko ugasanga ashishikajwe no gushaka abayoboke asebya andi aho kwigisha ukuri kw’ijambo ry’Imana kuboneka muri Bibiliya.
Ati “Muri iki gihe abantu benshi baremera, dufite amadini atandukanye dusengeramo ugasanga umuntu yabaye uw’idini kuruta kuba uw’ukuri, agatsimbarara kuri bya bindi bemera ariko atanabisobanukiwe.
Yakomeje agira ati “Igitabo cyanjye ntabwo ari igitabo cy’idini, ni igitabo nanditse nk’umuntu uri mu buzima bw’iyobokamana ariko cyakwifashishwa n’abantu bose.
Padiri Amerika nko ku kijyanye no kuboneza urubyaro, agaragaza ko hari abagendera ku mugambo aboneka muri Bibiliya avuga ngo “Mubyare mwororoke mungane n’umusenyi wo ku Nyanja".
Yavuze ko nubwo Bibiliya ivuga ityo, Aburahamu ufatwa nka sekuruza w’abemera bose yabyaye abana umunani gusa mu gihe cye bishingiye ku bushobozi n’inshingano yari afite.
Ibyo bijyanye n’andi magambo yo muri Bibiliya, mu ibaruwa ya kabiri Pawulo intumwa yandikiye abanyakolenti, 12:14 handitse ngo “ si abana bateganyiriza ababyeyi ahubwo ni ababyeyi bateganyiriza abana babo.
Padiri Amerika agaragaza ko iyo ngingo yereka umubyeyi ko kubyara ari uburenganzira n’inshingano.
Ati “Byara uwo ushoboye kurera, utazaba interagahinda akurushye, arushye n’igihugu.
Muri iki gitabo kandi umwanditsi agaruka ku buhanuzi bweze muri iki gihe cyane cyane ubujyanye n’igihe isi izarangirira.
Yabwiye IGIHE ko ntawe ukwiriye guhanura iby’irangira ry’isi atarayishyizeho, ko bikwiriye guharirwa Imana ari nayo yaremye.
Yifuza ko uzasoma iki gitabo asobanukirwa n’imyemerere ye ndetse n’itandukaniro n’iy’abandi ariko byose bikaba ibiganisha ku kubana neza n’abandi aho gushwana.
Ati “Tureke kuba abantu b’idini, ntabwo idini ari ishyaka.
Ishyaka rya mbere ni ukurwanirira kubana neza n’abandi , kugira ngo mugenzi wawe akugirireho umugisha nawe umugirireho umugisha.
Musenyeri wa Diyosezi ya Kabgayi, Smaragde Mbonyintege ni we wanditse ijambo ry’ikaze ry’iki gitabo.
Mbonyintege mu ijambo ry’ikaze, yavuze ko iki gitabo kije gukemura impaka z’urudaca ku myumvire ya Bibiliya mu matorerro atandukanye.
Ati “Impaka z’urudaca ku myumvire ya Bibiliya duhuriyeho n’andi matorero ndetse no ku Masakramentu bamwe mu banyamatorero bakunze kugoreka imyumvire, umwanditsi yabiboneye ibisubizo ku buryo bwumvikana.
Yongeyeho ati “ Iki gitabo ndagishimira ko kitagamije kwinjira mu mpaka n’abagoreka ibyo twigisha, ahubwo gufasha mbere na mbere abakristu bacu gusobanukirwa mu mpaka z’ababarundaho ibisobanuro biyobya.
Iki gitabo kizamurikwa kuri uyu wa Gatanu i Kigali kuri Hotel St Famille, guhera saa kumi n’igice z’umugoroba.
Uruzinduko rw’amasaha arindwi Bush yakoreye mu Rwanda, rugasiga ishusho nshya y’umubano mu ishoramari
Ku wa kabiri tariki 19 Gashyantare 2008, uwari Perezida wa Leta Zunze Ubumwe za Amerika George W.
Bush yagiriye uruzinduko rw’amasaha arindwi mu Rwanda, rusiga ibihugu byombi bisinye amasezerano y’ishoramari n’icyerekezo cy’umubano mushya.
Ku wa kabiri tariki 19 Gashyantare 2008, uwari Perezida wa Leta Zunze Ubumwe za Amerika George W.
Bush yagiriye uruzinduko rw’amasaha arindwi mu Rwanda, rusiga ibihugu byombi bisinye amasezerano y’ishoramari n’icyerekezo cy’umubano mushya.
Yaje mu Rwanda asoza uruzinduko rw’iminsi yari amaze muri Afurika mu bihugu birimo Bénin, Tanzania, Ghana na Liberia.
Bush yaje mu Rwanda ibibazo byasizwe na Jenoside yakorewe Abatutsi bikiri byinshi, abapfakazi ba Jenoside, impfubyi, ibikorwa remezo bidahagije na gahunda z’imibereho myiza y’abaturage bikiri hasi.
Icyakora yaje u Rwanda rutangiye kwigaragaza, aho 95 % by’abana bagejeje igihe cyo kujya kwiga mu mashuri abanza bajyagayo na hejuru ya 90 % y’abana bavuka bahabwa inkingo.
Yageze ku Kibuga Mpuzamahanga cy’Indege cya Kigali mu gitondo, impande nyinshi z’umujyi umutekano wakajijwe.
Bush yazanye n’umufasha we Laura Bush, bahitira ku rwibutso rwa Jenoside rwa Kigali kunamira inzirakarengane zazize Jenoside yakorewe Abatutsi no gusobanurirwa byimbitse itegurwa n’ishyirwa mu bikorwa ry’iyo Jenoside ikomeye yakozwe mu kinyejana cya 20.
Amaze gusura urwibutso no gushyira indabyo ku mva ziruhukiyemo imibiri isaga ibihumbi 250, Bush yavuze ko ibyabaye mu Rwanda bidakwiriye kugira ahandi biba.
Yagize ati “Aha ni ahantu hatitiza ibyiyumviro byawe.
Byanyibukije ko tudakwiriye gutuma ibintu nk’ibi biba kandi ko abaturage b’u Rwanda bakeneye ubufasha ngo biyunge, batere imbere nyuma y’ibi bihe by’ubwicanyi.
Turasabira umugisha uva ku Mana abagifite ibikomere n’abamaze igihe bakeneye ubufasha ndetse n’abana ubuzima bwabo bwashegeshwe n’ibihe banyuzemo.
Yongeyeho ati “Turashimira ubuyobozi kuba bwarashyizeho ahantu nk’aha hibutsa abantu ko ikibi ntaho cyagiye mu Isi kandi ko kigomba kurwanywa.
Avuye ku rwibutso rwa Jenoside, Bush yakomereje muri Village Urugwiro kuganira na Perezida Kagame no gusinya amasezerano y’ishoramari hagati y’ibihugu byombi.
Mu 2007, u Rwanda rwohereje muri Amerika ibicuruzwa bifite agaciro ka miliyoni 13 z’amadolari ya Amerika, ruvanayo ibicuruzwa bifite agaciro ka miliyoni $16.
Amasezerano amaze gusinywa, abakuru b’ibihugu byombi bagiranye ikiganiro n’abanyamakuru, Perezida Kagame avuga ko ayo masezerano ari ubutumire ku bashoramari bo muri Amerika kuza mu Rwanda.
Ati “Ni ubutumire ku bashoramari kandi tubabwira ko nibaramuka baje hano ishoramari ryabo rizarindwa neza ku buryo bazabona umusaruro w’ibyo batanze.
Yongeye kubisubiramo nyuma ubwo batahaga Ibiro bishya bya Ambasade ya Leta Zunze Ubumwe za Amerika, avuga ko gutaha inyubako nshya za ambasade bikwiriye kuba nka rukuruzi ikururira abashoramari bo muri Amerika kuza gushora mu Rwanda.
Ibirori byakomereje ku Kacyiru ku Biro bishya bya Ambasade ya Amerika mu Rwanda, bishimira imyaka ibiri yari ishize byubakwa.
Ni ibiro Perezida Bush yitiriye Martin Luther King waharaniye ubwigenge bw’abirabura muri Amerika.
Muri ibyo birori byitabiriwe n’abantu babarirwa mu magana, Michael Arieti wari Ambasaderi wa Amerika mu Rwanda yavuze ko uwo munsi ari uw’amateka mu mubano w’u Rwanda na Amerika.
Yatangiye yibutsa ko mu 2004 aribwo Leta y’u Rwanda yemeye kugurisha ikibanza ngo kigurwe na Amerika cyubakweho ambasade.
Yavuze ko imirimo yo kubaka iyo ambasade yakozwe n’abakozi 750, barimo abasaga 650 b’Abanyarwanda.
Bush wari umaze amasaha make mu Rwanda, yahawe umwanya avuga ko bitumvikana uburyo igihugu cyanyuze mu bibazo nk’ibyo yari amaze kubona ku rwibutso, cyabashije kwiyubaka kikaba gitanga icyizere.
Yavuze ko ejo heza h’u Rwanda hashoboka cyane ashingiye ku muhate n’urukundo yabonanye Perezida Kagame.
Ati “Ntabwo byumvikana uburyo icyizere cyagaruka nyuma yo guca mu bihe nka biriya.
Abanyamerika turi kumwe namwe mu rugamba rwo guharanira ejo heza.
Nishimira kuganira n’abayobozi bakomeye bita ku baturage babo.
Nkunda umuhate n’urukundo ari nabyo Perezida wanyu afite.
Yita bikomeye ku bibazo by’abaturage be.
Yavuze ko kuba hatashywe inyubako nshya za ambasade, ari umukoro ku Banyamerika wo gukomeza umutima wo gufasha no gushyigikira iterambere ry’u Rwanda.
Ahagana saa cyenda, Bush na Laura bagiye muri Lycée de Kigali kuganira n’abanyeshuri baho ibijyanye no kwirinda SIDA, ahava ahawe inkoni ya Kinyarwanda nk’impano.
Ubwo yageraga ku kibuga cy’indege atashye, yaganiriye gato n’abasirikare bari baravuye mu butumwa bw’amahoro mu Ntara ya Darfur muri Sudani, dore ko igihugu cye cyari kimaze iminsi gitanga amahugurwa ku ngabo zigiye kujya mu butumwa bw’amahoro.
Bivugwa ko mu ruzinduko rwa Bush, we na Perezida Kagame baganiriye ku mutekano wo mu Karere cyane cyane muri Kenya aho imvururu zakurikiye amatora yo mu Ukuboza 2007 zari zimaze guhitana abantu basaga igihumbi.
No mu kiganiro n’abanyamakuru, Bush yabikomojeho, avuga ko hatagizwe igikorwa ibiri kuba muri Kenya biganisha ku byabaye mu Rwanda mu 1994.
Bush ni we Perezida wa Amerika uheruka gusura u Rwanda, akaba uwa kabiri nyuma ya Bill Clinton wahaje mu 1998 Jenoside imaze imyaka ine ihagaritswe.
Uruzinduko rwe rwongereye ishoramari n’ubucuruzi hagati y’ibihugu byombi kuko mu 2018, ibyo u Rwanda rwohereza muri Amerika byari bigeze kuri miliyoni $67.
4, bivuye kuri miliyoni $13 mu 2007 ibyo ruvanayo biba miliyoni 425.
3 bivuye kuri miliyoni $16 mu 2007.
Ibigwi n’ibirindiro by’umwami Kigeli Rwabugili, mu gitero cy’Imigogo (Igice cya mbere)
Abatekereza b’amateka y’u Rwanda n’abayatekererezwa, bakunze gutangarira ibikorwa by’umwami Kigeli Rwabugili, wazengereje amahanga, akayagusha ruhabo, kugeza ubwo ashaririwe no kumva izina “Rwanda’’ mu matwi yabo.
Abatekereza b’amateka y’u Rwanda n’abayatekererezwa, bakunze gutangarira ibikorwa by’umwami Kigeli Rwabugili, wazengereje amahanga, akayagusha ruhabo, kugeza ubwo ashaririwe no kumva izina “Rwanda’’ mu matwi yabo.
Muri iki gice cy’uruhererekane rw’inkuru twise “Ibigwi n’ibirindiro’’ Aho tuzajya tubakusanyiriza amateka y’ibihangange byabaye mu rwa Gasabo bifite ibikorwa bikomeye, tugiye kubavunguriraho gato ku bigwi n’ibirindiro by’umwami Kigeli Rwabugili, dore ko utabikuyeho akamanyu nibura gato gato, utashobora kubiva imuzi ngo ubigere imuzingo.
Nk’uko tubikesha igitabo “Intwari z’imbanza, zubatse u Rwanda rugahaya igitinyiro’’ cyanditswe n’Umusizi Nsanzabera Jean de Dieu, inzobere ku Muco, ubusizi n’amateka, tugiye kubatekerereza bimwe mu bigwi n’ibirindiro by’umwami Kigeli Rwabugili, aho tubimburiye ku bigwi bye mu gitero cy’imigogo, na n’ubu kikirahirwa n’amahanga, by’umwihariko abakigabweho b’Abanyankore b’Abahinda.
Mu gitero cyiswe icy’Imigogo Rwabugili yagabye muri Nkore, cyabaye mu gihe Abanyaburayi bari batangiye gusesekara muri Afurika y’Iburasirazuba ngo bayikoronize, icyo gihe agace k’igihugu cya Uganda Nkore yabarizwagamo kari karatangiye kugendagendwamo n’Abongereza barimo kwiga inzira bazanyuramo batangira kuhakoroniza no kuhasakaza ibikorwa byabo.
Mu Rwanda ho bari bakihasunasuna byo kuhatinya kubera amateka yaho y’abayobozi n’abaturage b’indwanyi.
Impano za mbere Abongereza bahaye Abanyankore ni imbunda n’amasasu yo kwirwanaho bahashya umwanzi ubashotoye.
Zimwe mu mbunda Abanyankore bari bafite ni izo bitaga ‘Makoba’.
Izo mbunda babahaye zigera ku 300 nizo zabashutse batangira kwigerezaho ngo bagiye gutera u Rwanda rwabazengereje imyaka myinshi, dore ko hari ikindi gitero Rwabugili yari aherutse kubagabaho mu myaka ibiri yari ishize, ni ukuvuga mu wa 1892.
Bitewe nuko ibice byo mu Burasirazuba bw’u Rwanda byari byaramaze kwigarurirwa burundu n’u Rwanda, icyari kiraje ishinga Rwabugili, ni ibihugu byo mu Burengerazuba bw’u Rwanda byari bitarigarurirwa ibindi byigaruriwe n’ababanjirije Rwabugili, byaratangiye kwigomeka.
Abanyankore bari batangiye kwiga uburyo bagaba ibitero by’ubushotoranyi ku Rwanda, bikaba n’uburyo bwo kubihimuraho kuko bari barabumvishije mu gitero cyaherukaga.
Ubushotoranyi bwakozwe na Ntare IV Rugingiza rwa Migereka umwami wa Nkore watwaraga icyo gihe, aho yambutse umupaka aza kunyaga Inyambo z’i Rwanda, agatwika ingoro ya Rwabugili yari i Rutaraka muri Nyagatare.
Icyo gihe Rwabugili yari yaragabye ibitero mu Burengerazuba bw’u Rwanda ku Ijwi ryari ryarigometse, arabimenya ko umwami wa Nkore Ntare Rugingiza rwa Migereka yamuteye akanyaga Inka ze zari Rutaraka muri Nyagatare.
Umugenga wazo Kinyamakara cya Ndezi ari na we wayoboraga ingoro ya Rwabugili yari i Rutaraka mu Ndorwa, yari mu ruzinduko, nuko banyaga inka za Rwabugili n’umwe mu baja be barimo Nyiranziza muka Mpore ya Semandira.
Umutasi wabanje gutatira Ntare yari umuhungu we Muhanika wa Ntare.
Amakuru y’icyo gitero cy’Abanyankore, Rwabugili yayabariwe n’ umuhima Bukomangando wabaciye mu rihumye akabonera akito kuri ibyo bitero ko kwihakirwa kuri Rwabugili, kuko yari amuziho ubuhangange n’ubudatsindwa.
Rwabugili uburakari buramusaba yibaza uko ari bubigenze abifatira ingamba, kuko ntabwo yagombaga kugaruka igitero cyo ku Ijwi atagisoje.
Yaje gutegura igitero cyagabwe ku Banyankore muri Gashyantare umwaka wa 1894, cyiswe “Igitero cy’Imigogo" kuko cyitabiriwe n’Imitwe ibiri y’Ingabo z’Abanyankore zitwa: "Ingogo n’imigogo".
Umwami Kigeli Rwabugili wari i Bunyabungo n’Ingabo ze, yabanje kohereza yo Nyamuhenda wa Kajeje, n’umutwe yari ayoboye witwaga “ Ibisumizi" .
Mu gushyika aho urugerero rw’Abanyankore rwari rukambitse i Kagitumba, Nyamuhenda wa Kajeje yasanze atari ukunyaga Inka gusa, ahubwo biteguye no kurwana.
Nyamuhenda n’Ibisumizi, bakabona Abanyankore barimo bohereza mu kirere ibintu biturika byaka umuriro bikabayobera kuko batari bagasobanukirwa n’imikorere y’imbunda zari zadutse vuba muri Afurika.
Bitewe nuko gusubira inyuma ku rugamba no kuruhunga bitari mu ndangagaciro z’Abanyarwanda, biyemeje kururwana, nubwo babonaga harimo udushya twinshi turimo n’imbunda zitari zimenyerewe muri aka karere.
Icyo gitero Abanyankore bagabye mu Rwanda, nicyo kiswe mu mateka y’u Rwanda na Nkore “Ehururu ya Rwanda".
Urugamba rwaremeye mu Kibande cya Ruhumba rwa Kiyojo.
Nyamuhenda n’Ibisumizi yari ayoboye, Abanyankore bahabarasira kubamara kuko bo bari bakirwanisha imiheto n’imyambi, abandi bafite imyuko iruka umuriro!
Nyamuhenda abonye ko Ingabo zigiye kumushirana, aravunura ahagarika urugamba ajya guhamagaza indi mitwe y’ingabo.
Nuko atanga ubutumwa ibukuru aho Rwabugili yari, amutangariza amacumu y’urugamba.
Rwabugili yazibiranyijwe n’uburakari butagira ingano, bitewe n’agasuzuguro kangana gutyo Abanyankore basuzuguye u Rwanda none bakaba bagiye no gutsindwa urugamba rwo kubarwanya, bitarigeze bibaho mu mateka y’abami b’u Rwanda.
Rwabugili yafashe imitwe y’Ingabo yose yari ku Ijwi n’i Bunyabungo yageraga kuri 30, ahamagaza n’indi yari inyanyangiye ku ngerero zitandukanye hirya no hino mu gihugu yose igera kuri 50, baravunura batera Nkore.
Bageze i Rutaraka ku ngoro ya Rwabugili, basanga harabaye amatongo, bahicara umwanya munini biga imigendekere y’urugamba bagiyemo.
Abanyankore babonye Ingabo z’uruvunganzoka z’Abanyarwanda, zitangiye kubanyanyagiramo, batangira gushya ubwoba, ariko birema agatima ku bwo kwiringira imbunda bari bafite kandi bibwiraga ko Abanyarwanda bari bataragera ku ikoranabuhanga nk’iryo.
Abanyankore batangira kurasa mu kirere no gukanga kwinshi, ariko Abanyarwanda barimo kubiga no kwitegereza ibyo barimo.
Rwabugili akitegereza iyo myuko yohereza imiriro mu kirere, niko kubaza Nyamuhenda wa Kajeje, ati “Ko ndeba bariya Banyankore bohereza imiriro mu kirere, kandi nkaba mbona igera ku butaka yazimye, babicishije iki ?
Nyamuhenda wa Kajeje, amutekerereza uburyo bagiye bakabahagarara imbere bahanganye nk’abagiye kurasana nk’uko bisanzwe mu mirwanire ya gakondo, noneho batangira kubarasa mu mutwe no mu gituza abantu batangira kwikubita hasi n’intwaro zabo, ari nako urushunzi rw’amaraso rwisuka ku butaka, bapfa umusubizo.
Mu gice gikurikira, tuzabaramburira imigendekere y’urwo rugamba rwongereye ibigwi bya Rwabugili n’igitinyiro cy’u Rwanda kirushaho kwiyongera….
Nzaharanira kutaruta ubutumwa kuko buruta intumwa! Isezerano rya Bamporiki nyuma yo kugirwa Minisitiri
Ku wa Mbere tariki 4 Ugushyingo 2019 nibwo Perezida wa Repubulika Paul Kagame yashyize mu murimo mishya bamwe mu bayobozi banyuranye.
Bamporiki Edouard yagizwe Umunyamabanga wa leta muri Minisiteri y’Urubyiruko n’Umuco.
Ku wa Mbere tariki 4 Ugushyingo 2019 nibwo Perezida wa Repubulika Paul Kagame yashyize mu murimo mishya bamwe mu bayobozi banyuranye.
Bamporiki Edouard yagizwe Umunyamabanga wa leta muri Minisiteri y’Urubyiruko n’Umuco.
Nyuma yo guhabwa uyu mwanya Bamporiki Edouard yashimiye Perezida Kagame amwizeza ko atazamutenguha ndetse azasohoza ubutumwa amutumye.
Abinyujije ku rukuta rwe rwa Twitter, Bamporiki yagize ati “Witaba kare ugatumwa kure, Watumwa n’Umukuru ugashima ushingura ugana iyo utumwe.
Ubutumwa mumpaye Nyakubahwa Mutoza w’Ikirenga Paul Kagame nzabusohoza bwemye, nzaharanira kutaruta ubutumwa kuko buruta intumwa.
Nzaba Mudahusha ku ruhembe muntumye kurasaniraho.
U Rwanda nirweme.
Ubu butumwa buri mu Kinyarwanda cyiza, bwumvikanisha uburyo uyu mugabo wari usanzwe ari umukuru w’Itorero ry’Igihugu yishimiye inshingano nshya yahawe.
Usibye kuzishimira, ikindi Bamporiki yavuzemo ni uko atazigera ashaka kuruta ubutumwa ahawe kuko buruta intumwa.
Aha akaba yumvikanishaga ko atazitwaza umwanya abonye ngo akomere kuruta inshingano ze.
Bamporiki yamenyekanye nk’umukinnyi wa filime, ikinamico akaba n’umwanditsi w’ibitabo, imivugo n’ibisigo, azwi cyane mu ikinamico urunana aho akina yitwa Tadeyo cyangwa se Kideyo, aho akina ari se wa Budensiyana na Solina, inshuti ya Bushombe na Sitefano b’i Nyarurembo.
Yavutse tariki 24 Ukuboza 1983, i Nyamasheke mu Ntara y’Iburengerazuba, ari naho yaje kwiga amashuri abanza ndetse n’ayisumbuye, nyuma yiga amategeko mpuzamahanga muri Kaminuza yigenga ya Kigali ULK.
Yakuze akunda cyane kwandika imivugo, bituma yitabira amarushanwa atandukanye mu bigo by’amashuri.
Afite imyaka 11 gusa y’amavuko, yakoze umuvugo witwa “Iyo badatsembwa tuba dutwenga" ari nawo watumye amenyekana nk’umusizi akiri umwana.
Amaze kuba umusore yagiye abona umwanya wo kuvuga imivugo mu birori bitandukanye byo ku rwego rw’igihugu, nko ku munsi mukuru w’Intwari n’indi minsi mikuru itandukanye.
Bamporiki wari usanzwe yumva ikinamico “Urunana" akiri muto, akifuza kuba umwe mu bakinnyi bayo, mu 2003 yashakishije aho umushinga uyitegura ukorera, arahamenya maze agezeyo arabinginga ngo bareke ajye akinamo.
Aza kubyemererwa maze ahabwa umwanya yitwa Tadeyo.
N’ubwo abantu bagiye bumva Tadeyo akina ari umusaza ndetse ufite abana bakuru n’abuzukuru, yari muto kuko icyo gihe yari afite imyaka 20 y’amavuko, bamwe mu bakinaga byumvikana ko ababereye umubyeyi baramurutaga.
Mu bindi bijyanye n’ubuhanzi, Bamporiki yakunze kugaragara muri filime zitandukanye ndetse ahabwa ibikombe n’ibihembo muri sinema, haba mu z’abandi yagiye akinamo ndetse no mu zo yagiye yandika akanazikinamo.
Muri z’abandi yagaragayemo harimo iyitwa ’Munyurangabo’ y’uwitwa Isaac Chung ukomoka muri Amerika, iyitwa ’Rwanda take two’ ya Pia nawe wo muri Amerika, n’iyitwa ’Imitoma’ ya Kwezi John.
Mu mafilime yanditse ku giti cye akanakinamo harimo iyitwa ‘Ukuri kuri he’ ndetse na ‘Long Coat’ (Ikote rirerire).
Mu 2006 yitabiriye Iserukiramuco ry’amafilime rya Cannes mu Bufaransa, mu 2010 yitabira iryabereye i Rotterdam mu Buholandi, mu 2011 yitabira iryabereye muri Turikiya ryitwa “Crimes and punishment".
Mu 2008 yabonye igihembo yakuye i New York muri Leta Zunze Ubumwe za Amerika, akaba yarahembewe kwandika filime nziza (Best Script) abikesheje filime “Long Coat", yagaragayemo abahanzi b’Abanyarwanda nka Nirere Shanel, Mani Martin n’umukinnyi Jimmy Gatete.
Mu 2011 yabonye igihembo cy’umukinnyi mwiza (Best Actor) mu iserukiramuco rya Heart Land.
Nyuma y’ubuhanzi mu byiciro bitandukanye, Bamporiki mu 2013 yatorewe kuba intumwa ya rubanda, aba Umudepite mu Nteko Ishinga Amategeko y’u Rwanda.
Ku itariki ya 30 Kanama 2017, Bamporiki yahawe imirimo mishya agirwa Umuyobozi w’Itorero ry’Igihugu.
Bamporiki ni umugabo wubatse, wambikanye impeta y’urudashira na Uwingabire Claudine tariki ya 18 Ukuboza 2010.
Bamporiki yize amasomo atandukanye, arimo ajyanye na sinema yize i Burayi ahitwa Plague, aza no kwiga muri Leta Zunze Ubumwe za Amerika ibijyanye no kubaka amahoro no kurwanya amakimbirane.
Mu masomo asanzwe yize muri Kaminuza yigenga ya Kigali ULK aho yakuye impamyabumenyi y’icyiciro cya gatatu mu mategeko mpuzamahanga.
Ubutumwa bwa Bamporiki Edouard nyuma yo guhabwa umwanya mushya
Witaba kare ugatumwa kure, Watumwa n'Umukuru ugashima ushingura ugana iyo utumwe.
Ubutumwa mumpaye Nyakubahwa Mutoza w'Ikirenga @PaulKagame nzabusohoza bwemye, nzaharanira kutaruta ubutumwa kuko buruta intumwa.
Nzaba Mudahusha kuruhembe muntumye kurasaniraho.
URwanda nirweme.
— Bamporiki Edouard (@Bamporikie) November 4, 2019
Inkomoko gakondo y’ibicumbi by’imiryango migari y’Abanyarwanda ( Igice cya mbere)
Abantu benshi bakunze kwibaza ikibazo kijyanye n’ibicumbi bikuru by’imiryango bakomokamo nka gakondo y’ubutaka bwatuweho n’abakurambere mbere y’uko bororoka bagakwirakwira hirya no hino ku butaka bw’u Rwanda, ari nako babuhangaho ibihugu byaje kungwa bikabyara igihugu kimwe aricyo u Rwanda.
Abantu benshi bakunze kwibaza ikibazo kijyanye n’ibicumbi bikuru by’imiryango bakomokamo nka gakondo y’ubutaka bwatuweho n’abakurambere mbere y’uko bororoka bagakwirakwira hirya no hino ku butaka bw’u Rwanda, ari nako babuhangaho ibihugu byaje kungwa bikabyara igihugu kimwe aricyo u Rwanda.
Nk’uko tubikesha igitabo “Iyororoka ry’Abanyarwanda, Inkomoko y’imiryango migari’’ dukesha Umusizi Nsanzabera Jean de Dieu, inzobere mu muco, ubusizi n’amateka y’u Rwanda, tugiye kubatekerere za gakondo nkuru z’ibicumbi bikuru by’imiryango migari y’Abanyarwanda.
Abanyarwanda bibumbiye mu Bicumbi bikuru by’imiryango, imiryango migari ndetse n’inzu z’imiryango.
Ibicumbi bikuru by’imiryango, nibyo byabyaye imiryango migari, naho imiryango migari ibyara inzu z’imiryango.
Muri aya mateka tukaba tugiye kwanzikira kuri gakondo z’ibicumbi bikuru by’imiryango y’Abanyarwanda aribyo: Abasinga, Abazigaba n’Abanyiginya.
Gakondo z’ igicumbi gikuru cy’imiryango y’Abasinga
Abatekereza b’amateka y’u Rwanda, bagaragaza neza ko Abasinga batuye bwa mbere ku butaka bw’u Rwanda, bafite inkomoko ku Bahima babarizwa ku butaka bw’igihugu cya Uganda, aribo bakunze kwita “Abahima b’Abanyankole".
Mu iyaduka ryabo, baje bafite intego yo guhamya ubuhangange bwo gutura ku butaka bwari butwikiriwe n’amashyamba ya kimeza, babuhangaho ibihugu, bituma bakura izina ryabo mu rurimi rw’igisekuruza cyabo rw’urunyankore, bakurijeho kwitwa “Abasinga" aribyo mu Kinyarwanda bisobanuye: ‘’ Abatsinze’’.
Mu gutura kuri ubu butaka bw’u Rwanda, Abasinga binjiriye bwa mbere mu Majyaruguru y’u Rwanda bakomereza mu Burengerazuba bagana mu Majyepfo, bakurikiranye ubutohe bw’umwegega w’Ikiyaga cya Kivu n’amashyamba y’Ibirunga n’aya kimeza nka Gishwati, Nyungwe, Mukura na Cyamudongo.
Ayo mashyamba bayahereyeho bahiga, kugeza ubwo bayatutira, bayahangaho ibihugu.
Kubera ko ntawe bacuranwaga ngo abakome imbere kuri ubu butaka, barisanzuye baratura kugeza n’ubwo basakaje ingoma zabo mu Rwanda rw’ u Burengerazuba, mu Rwanda rw’Amajyepfo no mu Rwanda rwo Hagati ndetse bambuka na Nyabarongo basatira u Rwanda rw’i Burasirazuba.
Gakondo yabo ari nayo gicumbi gikuru batuyemo, kuri ubu ni mu Mirenge ya : Kigeyo, Mushonyi, Musasa, Ruhango, Gihango, Kivumu na Boneza yo mu Karere ka Rutsiro n’Umurenge wa Nyamyumba wo mu Karere ka Rubavu
Gakondo z’ igicumbi gikuru cy’imiryango y’Abazigaba
Abatekereza b’amateka y’u Rwanda, bagaragaza neza ko Abazigaba batuye mu ba mbere kuri ubu butaka bw’u Rwanda bakurikiye bene wabo b’Abasinga, bafite ikomoko ku Bahima babarizwa ku butaka bw’igihugu cya Uganda, aribo bakunze kwita “Abahima b’Abanyankole".
Mu iyaduka ryabo, badukiriye igice cy’i Burasirazuba bw’u Rwanda bogoze ibiyaga bigari bihabarizwa, aba ariho batema amashyamba ya Cyimeza barayakonda, barayatutira bayahangamo ibihugu bishyira kera.
Batuye ako gace babungira ubutohe gakomora ku ruzi rw’Akagera n’ibiyaga bihaboneka nka Nasho, Hago, Ihema n’ibindi.
Nuko batangira kwagura ibihugu byabo bagana mu Rwanda rwo hagati no mu Majyepfo y’Iburasirazuba.
Gakondo y’imbanza y’igicumbi gikuru cy’imiryango y’Abazigaba ni mu mirenge ya: Mwili na Murundi yo mu Karere ka Kayonza, ukongeraho Umurenge wa Rwimbogo yo muri Gatsibo.
Gakondo z’ igicumbi gikuru cy’imiryango y’Abanyiginya
Abatekereze b’amateka y’Igicumbi cy’imiryango migari cy’Abanyiginya, bavuga ko cyaba gikomoka mu Majyaruguru y’Iburasirazuba bwa Afurika mu gihugu cya Ethiopia.
Inkomoko yabo ikaba ari iyo mu muryango w’Abagala bakunze kwita n’Abaromo,wari ukomeye muri icyo gihugu kandi wari nawo mugabwangoma mu myaka ya 300 nyuma ya Yezu Kirisitu.
Abanyiginya basesekaye mu Karere ka Afurika y’Iburasirazuba no mu Rwanda, ahasaga muwa 700, ubwo bari mu iyimukayimuka nk’abandi bose ry’abatuye muri Afurika, bashaka ubwinyagamburiro bw’imiryango yabo n’amatungo yabo.
Nyuma y’igihe kitari gito, bafashe urugendo rwo mu muhora uhuza Afurika y’Amajyaruguru y’Iburasirazuba n’iy’Amajyepfo, bagaca mu bihugu bya Somaliya, Kenya na Uganda, niko gusesekara kuri ubu butaka bw’u Rwanda.
Barasukiye mu Burasirazuba bw’u Rwanda mu Murenge wa Gatsibo wo mu Karere ka Gatsibo, basanga Abazigaba barahakabye barema ingoma y’u Rweya rw’u Mubali, yari ikomatanyije Imirenge y’Akarere ka Gatsibo, n’imirenge imwe n’imwe iri mu Majyaruguru y’Akarere ka Kayonza.
Abahasesekaye muri ibyo bihe, nibo bavuyemo Abasekuruza b’Imbanza ba Kazi wabyaye Gihanga cyahanze ingoma y’u Rwanda.
Mu gusesekara mu Rweya rw’Abazigaba, bahaserukanye, ibigwi n’imihigo y’ibyo bazanye muri aka karere, nk’uko babivuze mu izina ryabo ubwo Abazigaba babazaga izina ryabo.
Nk’aho bakavuze iry’igisekuruza cyabo cy’Abagala cyangwa se Abaromo, badukana izina rishya ryibigwi n’ibirindiro by’ahazaza habo, ry’Abanyiginya rishatse kuvuga “Abantu barambye ku butunzi n’ubupfura".
Nyuma y’imyaka isaga 300, Abanyiginya bamaze mu busembere bacumbikiwe n’Abazigaba, nibwo umucyo w’ubuhangange wabamurikiye bahanga igihugu cyabo kitwaga Gasabo, cyinjira mu ruhando rw’ibindi bihugu bigera kuri 24 byari bisanganyije ubu butaka bw’u Rwanda, baba babaye igihugu cya 25, gihangwa na Gihanga Ngomijana, umukurambere w’Abangiyinya bahanze ingoma y’u Rwanda.
I Gasabo niho Abanyiginya n’imiryango ibakomokaho baguriye ubutaka bwabo bahanga ibindi bihugu ku bisigara by’ubutaka Abasinga n’Abazigaba bari baranennye.
Ibihugu byahanzwe na bene Gihanga, muri byo dusangamo Ndorwa y’Abashambo, Kibali y’Abega, u Bugara bw’Abacyaba n’u Bugesera bw’Abahondogo.
Amateka y’impitabie ku gihugu cy’u Rwanda, adutekerereza ko gakondo nkuru y’igicumbi gikuru cy’Abanyiginya n’imiryango migari ibakomokaho, ari mu Mirenge ya Nduba, Bumbogo, Rutunga, Gikomero, Ndera na Rusororo yo mu Karere ka Gasabo, ukongeraho n’Umurenge wa Fumbwe wo mu Karere ka Rwamagana.
Nyuma yo kubagezaho Gakondo nkuru z’ibicumbi by’imiryango y’Abanyarwanda, mu bice bikurikiraho, tuzabagezaho za Gakondo nkuru z’imiryango migari y’Abanyarwanda, uko ari 24.
Impanuro zikubiye mu gitabo “Amakosa 100 nticuza" cya Rubaduka Frank
Rubaduka Frank yanditse igitabo kigaragaza amakosa yakoze mu buzima ariko aticuza.
Iki gitabo yacyise ‘100 mistakes i don’t regret’ cyangwa se mu rurimi rw’Ikinyarwanda ‘Amakosa 100 nticuza’.
Rubaduka Frank yanditse igitabo kigaragaza amakosa yakoze mu buzima ariko aticuza.
Iki gitabo yacyise ‘100 mistakes i don’t regret’ cyangwa se mu rurimi rw’Ikinyarwanda ‘Amakosa 100 nticuza’.
Uyu musore watangije irushanwa rya Miss Career Africa agiye gushyira hanze iki gitabo yageneye urubyiruko n’undi wese ushaka gutsinda ubwoba agakurikira amahitamo y’umutima we.
Iki gitabo yacyanditse mu gihe cy’imyaka ibiri.
Kizacururizwa ku rubuga rwa Amazon.
Uyu musore yahisemo gukurikira ibyo akunda nyuma y’uko atanze igitabo gisoza kaminuza kikangwa bitewe n’uko yari yatinze, kuko hari hashize icyumweru abandi batanze ibyabo.
Gutinda gutanga igitabo gisoza kaminuza yabitewe n’uko yari yahugiye ku bikorwa bya sosiyete ye.
Yahisemo guhagarika amasomo, ahubwo yita ku bikorwa bya sosiyete ye kuko ariho yari yerekeje umutima.
Umuryango we ntiwishimye iyo nzira kuko washakaga ko yiga akaminuza akajya gusaba akazi ahandi ku buryo wazajya umubona mu biro ari umuntu ukomeye.
Hashize igihe gito ahagaritse kwiga, yatsindiye inkunga y’amadorali ibihumbi 150 yahawe n’Abanya-Australia.
Rubaduka witegura kwizihiza isabukuru y’imyaka 27 y’amavuko, yahise ashinga sosiyete eshanu mu bihe bitandukanye buri imwe ishamikiye ku yindi.
Yabwiye IGIHE ko yahisemo gutanga ubutumwa muri iki gitabo kubera ko abenshi bakunze guhisha inzira banyuzemo kandi zabera urugero rwiza benshi.
Ati “Abantu benshi iyo batangiye gutera imbere hari ukuntu bahisha amakosa n’ibindi bintu bagiye bahura nabyo.
Ariko kuko njye nagiranye igihango n’Imana ko ningira aho ngera nta mpamyabumenyi mfite nzabwira urubyiruko rugenzi rwanjye ko umuntu adakeneye impamyabumenyi n’ibitangaza kugira ngo abe igitangaza mu Isi.
Yavuze ko byarangiye uwari umuterankunga we muri Kaminuza anyuzwe n’intego ye amutera inkunga y’umushinga wa mbere yakoze hashize umwaka umwe abona undi muterankunga.
Iki gitabo acyitezeho guhindura imyumvire y’abandi n’iy’ababyeyi babuza abana babo gukurikira amahitamo yabo.
Aniteze ko umuntu wakuriye mu buzima bubi uzasoma iki gitabo azahita ahagarika kumva ko akeneye umuntu uvuga rikijyana kugira ngo agera ku cyo yiyemeje.
Rubaduka yavuze ko amaze imyaka itatu muri Kigali, kandi ko nta muntu ukomeye baziranye wamufashije gukurikira inzozi ze uretse kuba yarabyaje umusaruro amahirwe Leta yashyiriyeho urubyiruko.
Niwe watangije irushanwa rya Miss Career Africa rigamije kugaragaza imishinga y’abakobwa yahindura ubuzima bwa sosiyete.
Rubaduka Frank yavukiye muri Uganda, umuryango we utahuka mu Rwanda nyuma y’uko Ingabo zari iza RPA zihagaritse Jenoside yakorewe Abatutsi muri Mata 1994.
Village Urugwiro, inyubako y’amateka akomeye mu Rwanda
Village Urugwiro, ni inyubako yubashywe kuva icyubakwa kugeza n’ubu.
Benshi tuyirebera kure kubera icyubahiro tuyigomba nk’ibiro bicurirwamo icyerecyezo gitumye u Rwanda ruba ubukombe, ikaba isoko y’amahoro aduhesha ibikombe mu mahanga.
Village Urugwiro, ni inyubako yubashywe kuva icyubakwa kugeza n’ubu.
Benshi tuyirebera kure kubera icyubahiro tuyigomba nk’ibiro bicurirwamo icyerecyezo gitumye u Rwanda ruba ubukombe, ikaba isoko y’amahoro aduhesha ibikombe mu mahanga.
Ni inyubako y’amateka kuko abagera kuri 50 % by’Abanyarwanda bariho bavutse iriho, iganje ku Kacyiru, mu Karere ka Gasabo mu Mujyi wa Kigali aho imaze imyaka 44.
Yubatswe mu 1975 n’Umuryango wahuzaga Ibihugu bya Afurika cyane cyane ibyakolonijwe n’u Bufaransa n’ibikoresha Igifaransa, Organization Commune Africaine et Malgache (OCAM).
Uwo muryango kuri ubu wazimye, u Rwanda rwawinjiyemo mu 1965.
Mu 1975, nibwo rwari kwakira inama yawo yagombaga kwitabirwa n’abakuru b’ibihugu bagera kuri 15.
Byari ihurizo rikomeye ku gihugu nk’u Rwanda cyari gifite hoteli nke zitwa ko zikomeye nka Mille Collines na Diplomate zari zigezweho icyo gihe ariko zifite ubushobozi bwo kwakira abashyitsi baringaniye.
Muri icyo gihe u Rwanda rwiteguraga kwakira inama, inyubako za mbere za Village Urugwiro zubatswe ku mafaranga ya OCAM nkuko Rucagu Boniface, umwe mu bagize Urwego Ngishwanama rw’Inararibonye yabibwiye IGIHE.
Inama ya OCAM irangiye, inyubako za Village Urugwiro zeguriwe Leta y’u Rwanda nayo izihinduramo hoteli yakiraga abifite muri ibyo bihe.
Nubwo Village Urugwiro yabaye hoteli, mu gihe u Rwanda rwabaga rwakiriye inama zikomeye yakomezaga kwifashishwa mu kwakira abashyitsi ba Leta.
Urugero ni tariki 21 na 22 Gicurasi 1979 ubwo u Rwanda rwakiraga inama ya Gatandatu ihuza u Bufaransa na Afurika yanitabiriwe na Perezida wari uyoboye u Bufaransa icyo gihe, Valéry Marie René Georges Giscard d’Estaing.
Mbere y’uko iyo nama iba, u Bufaransa bwari bwatanze amafaranga yo kwagura Village Urugwiro no kuyivugurura kugira ngo ijye ku rwego rwo kwakira inama ikomeye nk’iyo, nkuko biri mu nyandiko z’ibanga za Ambasade ya Amerika mu Rwanda muri icyo gihe, zashyizwe hanze na WikiLeaks.
Uwo mwaka ni nabwo hubatswe hoteli Novotel Umubano (Marasa Umubano Hotel kuri ubu) nabwo ku mafaranga yatanzwe n’u Bufaransa.
Rucagu avuga ko nyuma yo kwagura Village Urugwiro, yasigaye igizwe n’inyubako (appartments) zisaga 20 zirimo amacumbi agezweho, ibyumba by’inama n’ibindi.
Amacumbi y’abadepite, ibiro bidahoraho bya Perezida
Juvénal Habyarimana amaze gufata ubutegetsi mu 1973, yahise asesa Inteko Ishinga Amategeko.
Yongeye kuyisubizaho mu 1981, abadepite ba mbere 70 b’inzibacyuho batangira imirimo mu 1982.
Kubera ubuke bw’amacumbi muri Kigali, Leta yemereye buri mudepite icumbi muri Village Urugwiro dore ko abenshi babaga baturuka mu bice bya kure badashobora gukora bataha iwabo.
Mu 1983 habaye amatora y’abadepite, Rucagu Boniface aba umwe muri bo ubwo yatangiraga imirimo mu 1984 na we ahabwa icumbi muri Village Urugwiro.
Umudepite yahabwaga icumbi gusa, ibyo kurya akimenya.
Rucagu avuga ko mu badepite 70, abasaga 40 babaga muri Village Urugwiro kuko babaga baturuka mu bice bya kure.
Uwabaga yifitiye inzu i Kigali, yayibagamo Leta ikamugenera amafaranga y’icumbi.
Rucagu ati “Uwabaga yifitiye inzu ye bamuhaga amafaranga ariko babanje kubyanga bavuga bati kuki mushaka kurara mu nzu zanyu kandi twarabageneye iza Leta, baraburana ariko byaje gukemuka nyuma.
Icyo gihe abadepite babamo, inzu zasagukaga zakomezaga kuba ibyumba bya hoteli bisanzwe, abashaka kubiraramo bakaza kwishyura.
Nubwo hari hoteli n’amacumbi y’abadepite, Perezida Habyarimana na we yahashyize ibiro ariko akajya abizamo rimwe na rimwe kuko ibiro nyamukuru byari mu mujyi rwagati, ahubatse Ibiro by’Umujyi wa Kigali ubu.
Rucagu ati “Iruhande rw’izo nzu haruguru y’ahahoze reception niho hari Ibiro by’Umukuru w’Igihugu.
Muri izo nzu zose ahagana ku rwinjiriro yari yarafashemo inzu y’ibiro bye, izindi zose zikomeza kuba hoteli.
Yari ibiro bya kabiri yazagamo nka rimwe cyangwa kabiri mu kwezi.
Buri nyubako (apartment) muri izo zari zigize Hotel Village Urugwiro yabaga ifite icyiciro runaka ibarizwamo.
Rucagu wahabaye mu gihe cy’imyaka 10 ari umudepite, avuga ko buri nyubako yabaga ifite ibyumba bitatu, ni ukuvuga A, B na C.
Icyumba A, cyabaga gifite ibyangombwa nkenerwa byose birimo uruganiriro, uburiri, ubwiherero, igikoni, harimo frigo n’ibindi, kikaba kigenewe Umukuru w’Igihugu mu gihe habaye inama cyangwa undi muntu wo ku rwego rwo hejuru wakirayemo.
Hafi y’icyo cyumba nyamukuru, habaga ikindi bise B, kikararamo umuganga w’umuntu mukuru waraye muri A.
Ni ukuvuga ko niba haraye Perezida, muri B hararaga umuganga we naho muri C hakarara abarinzi be.
Mu gihe habaga habaye inama zikomeye, abadepite bari barahawe amacumbi muri Village Urugwiro basabwaga kuvamo bakazagaruka inama yarangiye.
Rucagu ati “Batumenyeshaga mbere y’ukwezi, tukavamo bakahakoropa, bakahasukura bakavanamo umwanda wose, tukazagaruka baragiye.
Ubwo mu mirimo y’Inteko twariyeranjaga.
Village Urugwiro yakomeje kuba hoteli kugeza mu 1994 muri Jenoside yakorewe Abatutsi.
Jenoside imaze guhagarikwa, muri Nyakanga uwo mwaka Leta y’Ubumwe imaze kurahira Village Urugwiro aho kuba ibiro bidahoraho by’Umukuru w’Igihugu, yahindutse Ibiro byuzuye by’iminsi yose by’Umukuru w’Igihugu kugeza ubu.
Ikinyarwanda cyahawe intebe muri Miss Rwanda 2020, urundi rurimi ruzakoreshwa ku bushake bw’uhatana
Abakobwa bifuza guhatanira ikamba rya Miss Rwanda 2020 batangiye kwiyandikisha binyuze ku rubuga rw’irushanwa, mu mabwiriza basabwe kuba bujuje harimo impinduka kuko Ikinyarwanda cyashyizwe mu ndimi zemerewe gukoreshwa.
Abakobwa bifuza guhatanira ikamba rya Miss Rwanda 2020 batangiye kwiyandikisha binyuze ku rubuga rw’irushanwa, mu mabwiriza basabwe kuba bujuje harimo impinduka kuko Ikinyarwanda cyashyizwe mu ndimi zemerewe gukoreshwa.
Abifuza guhatanira ikamba rya Miss Rwanda 2020 bashyiriweho ibyo bagomba kuba bujuje nkuko byatangajwe na Rwanda Inspiration Back Up isanzwe itegura iri rushanwa.
Amabwiriza cyangwa ibisabwa kugira ngo umukobwa abashe kwiyandikisha muri Miss Rwanda ni;
Kuba ari Umunyarwandakazi
Kuba afite imyaka hagati ya 18 na 24
Kuba yararangije amashuri yisumbuye
Kuba avuga neza Ikinyarwanda.
(Kuba azi urundi rurimi rwiyongera ku rurimi kavukire mu zemewe n’amategeko mu Rwanda nabyo biremewe)
Kuba afite uburebure guhera kuri 1,70 m
Kuba afite BMI iri hagati ya 18.
Kuba atarigeze abyara
Kuba yiteguye kuguma mu Rwanda byibuze mu gihe cy’umwaka nyuma yo gutorwa nka Nyampinga
Ntagomba gushyingirwa cyangwa gushinga urugo mu gihe akiri Nyampinga
Kuba yiteguye guhagararira u Rwanda ahantu hose n’igihe cyose abisabwe cyangwa biri ngombwa
Kuba yiteguye gukurikiza no kubahiriza amahame yose n’amabwiriza agenga ba Nyampinga
Nyuma yo kunyuza amaso muri ibi bisabwa umukobwa ugiye kwiyandikisha muri Miss Rwanda 2020, twasanze umukobwa asabwa kuba azi Ikinyarwanda mu gihe kumenya urundi rurimi byaba akarusho.
Bitandukanye n’ibyakorwaga mbere.
Ubusanzwe mu mategeko y’irushanwa bavugaga ko umukobwa agomba kuba azi Ikinyarwanda n’urundi rurimi muri eshatu z’amahanga zemewe mu Rwanda.
Umuyobozi wa Rwanda Inspiration Back Up, Ishimwe Dieudonne, yabwiye IGIHE ko aribyo koko iryo bwiriza ryahinduwe.
Ati "Ni mu rwego rwo guha agaciro ururimi rwacu ariko nanone no gufasha umukobwa kwisobanura uko ashaka mu gihe umushinga we waba uri mu rurimi kavukire.
Yakomeje agira ati "Indimi z’amahanga ntabwo tuzikuyeho ariko noneho ntabwo tubujije n’utazizi, abakobwa bose bahawe amahirwe.
Ikinyarwanda ni cyo cy’ingenzi, izindi ndimi zizakoreshwa ku mahitamo y’uhatana.
Prince Kid yavuze ko mu gutanga amanota hazitabwa cyane kubyo umukobwa avuga, ubwiza ndetse n’umuco.
Ubusanzwe umukobwa yasabwaga kuba azi Ikinyarwanda n’urundi rurimi rumwe rw’amahanga, uburyo abahatana bitwaraga mu ndimi z’amahanga byatumye benshi bibaza impamvu abategura Miss Rwanda bazibandaho nyamara hashobora gukoreshwa ururimi kavukire, aha bagaraazaga ko icyingenzi ari ikiri mu muntu atari ururimi akivugamo.
Umwe mu bagize icyo bavuga ku ikoreshwa ry’indimi z’amahanga ni Ange Kagame,ubwo hasozwaga Miss Rwanda 2019 yagaragaje ko gukoresha Ikinyarwanda gusa muri iri rushanwa byaba bihagije.
Icyo gihe yagize ati "Kuvuga mu Kinyarwanda byaba bihagije.
Mu irushanwa rya Miss Universe baba bafite abasemuzi, basobanurira abatavuga Icyongereza, wakongeraho ibibazo ubwabyo bibajijwe mu Cyongereza cya ntacyo".
Igitekerezo cya Ange Kagame cyakiriwe neza n’abamukurikira kuri Twitter, urebye uburyo abategura irushanwa babihinduye basa n’abemeranya neza n’ibitekerezo bya benshi bifuzaga ko Miss Rwanda yajya ikorwa mu Kinyarwanda gusa.
Reba hano igitekerezo cyari cyatanzwe na Ange Kagame ku irushanwa rya Miss Rwanda
Speaking Kinyarwanda should suffice.
Miss Universe pageants have translators for the contestants that don’t speak English.
PLUS, the questions themselves are poorly worded in poor english.
Kagame (@AngeKagame) January 26, 2019
Inkomoko y’amazina y’uduce tumwe two muri Kigali nka Nyarugenge, Kacyiru n’utundi
Ikigo cy’Ingoro z’Igihugu z’Umurage w’u Rwanda (INMR) cyatangaje ko amwe mu mazina yahawe uduce tumwe na tumwe two muri Kigali akoreshwa kugeza ubu, yagiye atangwa hashingiwe ku ihangwa ry’igihugu, ibikorwa by’iyubaka gihugu (Ubuhinzi, ubworozi, intambara), ibikorwa byahabereye bigasiga umugani.
Ikigo cy’Ingoro z’Igihugu z’Umurage w’u Rwanda (INMR) cyatangaje ko amwe mu mazina yahawe uduce tumwe na tumwe two muri Kigali akoreshwa kugeza ubu, yagiye atangwa hashingiwe ku ihangwa ry’igihugu, ibikorwa by’iyubaka gihugu (Ubuhinzi, ubworozi, intambara), ibikorwa byahabereye bigasiga umugani.
Icyo kigo kivuga ko hari amazina yatanzwe hagendewe ku bwoko bw’igiti biri cyangwa byiganje ahantu runaka.
Izina "Nyarugenge" rituruka ku giti cyitwa Imigenge (Acacia hochii).
Ariryo ubu ryitwa Akarere ka Nyarugenge.
Abahanga mu mateka bavuga ko hari ahandi nka ‘Kimironko’ hiswe hatyo hagendewe ku ishyamba ry’ibiti byitwa ‘Imironko’ ryatewe na Cyilima Rujugira, kugira ngo ajye aritemamo ibiti byo kuramvura imiheto yo guhangana n’amahanga adakunda u Rwanda.
Kimihurura habaga ibyatsi bivura byitwa ‘imihurura’ n’ahandi.
Ikigo cy’Ingoro z’Igihugu z’Umurage w’u Rwanda (INMR) kivuga ko hari amazina yaturutse ku bantu bakomeye babaga ahantu runaka.
Nka “Kacyiru" bivugwa ko ryatanzwe hagendewe ku mugabo witwaga Cyiru; wari umutware na “Rwabutabura" ryatanzwe riturutse ku witwaga Rwabutabura wari utuye ahitwa iryo zina muri iki gihe, ubu ni mu Karere ka Nyarugenge.
Umushakashatsi ku muco n’amateka Nsanzabera Jean De Dieu avuga ko ‘Kacyiru (agasozi k’icyiru)’ byitiriwe agasozi katangiweho ‘Ibyiru’ byinshi, bikomotse ku manza zacirwaga Abanyabwanacyambwe banze kuyoboka ingoma ya Mukobanya, nyuma yo kuhigarurira ahasaga mu wa 1378 ubwo yicaga Nkuba ya Nyabakonjo umwami w’u Bwanacyambwe.
‘Gacuriro’ hiswe hatyo kubera uruganda rucura amacumu yo kwagura u Rwanda rwubatswe na Kigeli Mukobanya.
Andi mazina yatanzwe afatiwe ku bikorwa byo kubaka u Rwanda nk’ubworozi bw’inka.
“Kicukiro" risobanuye umusozi amacukiro (ibirundo by’amase y’inka).
Mu bihe byo hambere, Kicukiro izwi nka kamwe mu turere tw’umujyi wa Kigali kororerwagaho inka nyinshi.
Niho hari hubatse ibiraro by’inka za Kigeli Mukobanya n’umuhungu we Mibambwe Sekarongoro Mutabazi.
Hari ahazwi nka ‘Kabusunzu’ hiswe hatyo kubera umupfumu w’umuhanga wari waraturutse i Karagwe witwa ‘Gasunzu’ nyuma aho atuye bahita ‘Kagasunzu’ nyuma umunyamakuru wo kuri Radiyo Rwanda yagiye gutara amakuru avugira kuri Radiyo ko ari ‘Kabusunzu’ rihama rityo.
Hazwi nk’i Nyamirambo hiswe hatyo biturutse ku mirambo myinshi yahabonetse ubwo abanyoro bateraga u Rwanda.
Amateka nk’ayo aboneka mu nzu ndangamateka yitiriwe Richard Kandt (Kandt House Museum).
Mu busanzwe hari ahandi mu Rwanda hagiye hitwa amazina hagendewe ku bikorwa bitandukanye byagiye bihabera.
Hari nko ku Kivumu cya Mpushi, ahacirwaga abarwaye ibinyoro, ku cya Semakamba habereye urubanza rwa Semakamba n’Umwami Kigeli Rwabugiri n’ahandi.
Kigali yagizwe umurwa mukuru w’u Rwanda bwa mbere ku bwa Kigeli Mukobanya ahasaga 1378.
Umurwa mukuru w’Umwami wari mu Mudugudu wa Vugavuge mu Kagali ka Gasabo mu Murenge wa Rutunga h’ubu.
Kurasaga, imyotso, kurumika, kugombora: Uburyo gakondo bwamamaye mu kuvura indwara z’amayobera
Kurumika no kurasaga, imyotso no kugombora, ni imigenzo nyarwanda yakorwaga mu buvuzi gakondo no kurinda ibyago Abanyarwanda, bityo uwabikoraga akaba afite imyerere y’uko iyo bikozwe byanze bikunze birinda kandi bikanavura.
Kurumika no kurasaga, imyotso no kugombora, ni imigenzo nyarwanda yakorwaga mu buvuzi gakondo no kurinda ibyago Abanyarwanda, bityo uwabikoraga akaba afite imyerere y’uko iyo bikozwe byanze bikunze birinda kandi bikanavura.
Gusa kuri ubu Abanyarwanda benshi ntibabyemera, ndetse bavuga ko ari imihango ya gipagani, n’ubwo hari abaganga bemeza ko iyo migenzo yabaga ari ingirakamaro.
Nk’uko tubikesha igitabo “Umuco mu Buvanganzo’’ cyanditswe n’Umusizi Nsanzabera Jean de Dieu, Inzobere ku muco, amateka n’ubuvanganzo nyarwanda, tugiye kubataturira imwe mu mihango n’imigenzo yakorwaga mu kuvura no kurinda indwara mu muco w’Abanyarwanda.
Kurasaga (Guca indasago, gukeba gahoro gahoro ku mubiri) umuntu byaterwaga n’uko bashaka nko kumushyiramo imiti yo kumuvura ikintu arwaye, cyangwa kumutsirika bavuga ngo batazamuroga, bakarasaga rero bagashyiramo iyo miti.
Hari n’aho bikengeraga ko umwana wavutse azahura n’akaga, nako bakagatsirika bakoresheje kumuca indasago, ukazasanga koko bibaye impamo, ibyago baketse, akabicika.
Hari kandi n’indasago bacaga ku mugore ugiye gushaka cyangwa umugabo, bagashyiramo imiti ituma bahamya umubano uzira kidobya.
Niyo mpamvu uzasanga abantu bakuru benshi bafite indasago ku mubiri, ku gikanu, mu gatuza, ku bibero ku gahanga, mu biganza n’ahandi.
Umumaro w’indasago ahanini, wari uwo gutsirika ushyiramo umuti aho barasaze, bakungikanya n’imitongero runaka yo kuvura, imitongero igakurwa n’indi maze umuntu akaba mutaraga.
Kurumika ho bacaga indasago nko mu gikanu cyangwa mu mugongo , bagashyiraho ikintu bita ingunga.
Ingunga kari agacuma bakebye katagira ijosi.
Kurumika babikoraga bashaka gusohora amaraso mabi ari mu mubiri.
Hari nk’ubwo imitsi yipfundikaga ikabuza umuntu kuba yagenda, ugasanga aho yipfunditse habaye nk’umukara, uwo byabayeho agakunda kugira ibinya bimufata bya hato na hato.
Barasagaga ya maraso agasohoka, nyuma bagasigamo imiti yo kugira ngo homoke hasubirane, ariko na none igakiza ubwo burwayi ntibuzagaruke.
Hari n’aho barumikaga bakoresheje ihembe rikiyomeka ku mubiri rikajya rikurura amaraso, ryamara kuzura bakarikuraho bakayamena bakongera bagasubizaho.
Kurasaga no kurumika, bifite itandukaniro benshi badakunze kumenya.
Kurasaga byakorerwaga ku ruhu inyuma , basharuragaho gato, hakava amaraso makeya.
Naho kurumika, byakorwaga binjiye mu mubiri imbere ku buryo bashyikira umutsi ujyana amaraso mu mubiri, akaba ariwo bakomeretsa amaraso bashaka kumena akava.
Ubuvuzi gakondo bwo kotsa ( imyotso) amateka atugaragariza ko bwaba bukomoka mu Gisaka, aho bwadutse ku ngoma y’umwami waho Kimenyi II Shumbusho, watway I Gisaka ahasaga mu wa 1312.
Muri icyo kibariro, mu Gisaka hadutse indwara y’amaso yafataga abana bakiri bato bakundaga kuvukana bitewe n’uburwayi bwafataga Ababyeyi batwite, urukingo rukaba gufata abo bana bakabotsa ku gahanga no mu misaya, bagahita bakira.
Noneho biba nk’umugenzo wo muri ako gace, abantu babona ari byiza, uvutse wese kabone n’ubwo yaba atarwaye amaso bakamwotsa.
Gushyira imyotso ku gahanga no mu misaya, nibwo buvuzi gakondo bw’Abanyarwanda bifashishaga bavura icyorezo cy’uburwayi bw’amaso, haba ku bana no ku bantu bakuru
Uwo mugenzo wo guca imyotso ku bana b’Abanyagisaka, wageze aho uba ikirango mwihariko wabo, uhinduka umugenzo wo guca imanzi z’ubwiza ku mwana uwo ariwe wese uvukiye mu Gisaka, ku buryo byabaye n’ikimenyetso cyakoreshwaga mu ntambara y’I Gisaka n’u Rwanda kugira ngo Abanyagisaka babashe gutandukanya abaturage babo n’Abanyarwanda.
Ubuvuzi gakondo bw’Abanyarwanda bugombora uwakomwe ( uwarumwe) n’inzoka, akabasha kuyirokoka, ni bumwe mu buvuzi gakondo bumaze igihe kirekire mu Rwanda, kuko bwahanganywe n’u Rwanda rukiri amashyamba y’inzitane adapfa kwisukirwa.
Kugombora, hakoreshwaga uburyo bwo gushyira umuti witwa : ‘’Umukubayoka’’ ahakomwe ( aharumwe) n’inzoka, cyangwa se bagashyira ifu y’inzoka y’inkazi babaga baraseye ( nk’impiri, uruziramire n’izindi) mu gikomere cy’aharumwe n’inzoka.
Kugombora byaherekezwaga n’imitongero ivugwa muri ubu buryo :
Ndakugombora impiri , ndakugombora idubi, Ndakugombora insana n’inkomyi, Habyimbirwa imbwa, habyimbirwa impyisi, Ubwo bugomboro nabugomboje Ruganzu, Bwagomboye Rwabugili na Rudahigwa.
Ndakugombora byunga na barihuta, N’inyenzi na buhoma ! Murahura , ntikurya ! urajye kuvoma , Ntikurya ! urajya ku ryama!ntikurya ! Murahura , ikaraba , ikarabirana , ikabura ubwenge, Ikabura ubwinyo , ikaba imbwa biseseme !
Ubuvuzi gakondo bw’Abanyarwanda bushingiye ku kurumika, kotsa, guca indasago no kugombora, bwari bwuje igenantekerezo zisobetse rwose, ku buryo ritabashaga kugerurwa n’abahisi.
Ku buryo na n’ubu hari aho bugikoreshwa mu kuvura indwara zimwe na zimwe.
1884-1885: Uko byagenze ubwo Afurika yagabanwaga bugati n’Abanyaburayi
Nyuma y’imyaka 300 yo gusahura Afurika abaturage bayo bajyanwa ku ngufu mu mirimo y’agahato n’ubucakara muri Amerika, mu 1884 Abanyaburayi bahinduye umuvuno noneho bajya umugambi wo kugira Afurika iyabo.
Nyuma y’imyaka 300 yo gusahura Afurika abaturage bayo bajyanwa ku ngufu mu mirimo y’agahato n’ubucakara muri Amerika, mu 1884 Abanyaburayi bahinduye umuvuno noneho bajya umugambi wo kugira Afurika iyabo.
Ni umushinga wakoranywe ubugome nk’uwa mbere kuko ubuzima bw’umunyafurika icyo gihe ntacyo bwari buvuze, icyari kibaraje ishinga ni ugukungahaza ibihugu byabo basahura mutungo kamere wa Afurika.
Mu 1884 Abanyaburayi birengagije miliyoni z’abanyafurika bapfiriye mu buretwa no mu nzira bajyanywe mu bucakara muri Amerika, bongera kureba ibiri mu nyungu zabo ku Mugabane wari usanzwe uri ukwawo.
Ku gicamunsi cyo kuwa Gatandatu tariki 15 Ugushyingo 1884, i Berlin mu ngoro y’ubwami bw’u Budage izwi nka Wilhelmstrasse hateraniye inama mpuzamahanga.
Iyo nama yari yatumijwe n’uwari Chancelier w’u Budage, Otto von Bismarck.
Intego nyamukuru y’iyi nama yigaragazaga ucyinjira mu cyumba kuko hari hamanitse ikarita y’Afurika ifite uburebure bwa metero eshanu igaragaza ibiyaga by’uwo mugabane, imigezi, imisozi, amazina make y’ahantu hamwe na hamwe n’utudomo tw’umweru hamwe na hamwe h’ingenzi.
Imbere y’ameza y’uruziga hari hicaye abayobozi b’ibihugu 13 by’i Burayi.
Leta Zunze Ubumwe za Amerika nazo zari zatumiwe ariko zanga kwitabira kuko nta nyungu nyinshi zabonaga muri Afurika.
Iyo nama yamaze amezi atatu kuko yarangiye tariki 26 Gashyantare 1885, ibihugu byose bimaze kwemeranya uko bizigabanya Afurika, by’umwihariko ibyifataga nk’ibikomeye birimo u Budage, u Bufaransa, u Bwongereza, u Buholandi, u Bubiligi, Portugal na Espagne.
Mu kugabana bari bafite amakaramu y’ibiti, buri umwe aca imiringo aho ashaka gufata, bakabanza kubiganiraho, babyemeza ubwo bagakomereza ku wundi.
Iyo nama yamaze iminsi 104 uvanyemo akaruhuko gato bafashe ngo bajye kwizihiza iminsi mikuru ya Noheli n’Ubunani.
Nyuma y’inama, ibihugu byose bya Afurika uvanyemo Liberia na Ethiopia y’ubu, byaragabanywe kandi birakolonizwa.
Nubwo ibyagabanwaga ari ubukungu bwa Afurika, nta munyafurika wigeze atumirwa muri iyo nama cyangwa ngo hagire ubahagararira.
N’umuyobozi wa Zanzibar washatse kwitumira ngo ayijyemo yakumiriwe kure n’Abongereza.
Inzobere mu mateka ya Afurika, Umunyanijeriya Prof Olyaemi Akinwumi yavuze ko kugabanya Afurika byakozwe hatitawe ku mateka cyangwa imibereho y’abatuye uwo mugabane ari nazo ngorane igihura nazo.
Ati “Benshi muri Afurika twemera ko inkomoko y’amakimbirane akigaragara kuri uyu mugabane, yatangiriye mu nama y’i Berlin.
Akinwumi avuga ko nk’ubwoko bwabaga bubumbiye hamwe, bwajyaga kwisanga bwashyizwe mu bihugu bitandukanye, ibihugu bimwe bikagabanyirizwa ubuso n’ibindi.
Mu mabwiriza ibihugu byaganiye i Berlin byahawe, harimo ko niba igihugu cyageze ku butaka runaka bwa Afurika, buzitwa ubwacyo ari uko kibimenyesheje bigenzi byacyo i Burayi kandi kuri ubwo butaka hakoherezwayo ingabo nke.
Intego yo kujya muri Afurika kwari ukuhazana ibyo bise ‘iterambere’, kuhasakaza ubukirisitu no guteza imbere ubucuruzi ‘bwabo’.
Kugira ngo igihugu cyemererwe ko ubutaka cyafashe ari ubwacyo, cyagombaga gisinyana n’abategetsi gakondo baho inyandiko yemera ko bemeye abakoloni ariko bakazahabwa uburinzi n’icyo gihugu cyabakolonije.
Ibyo ntibyari bigoye dore ko abategetsi benshi muri Afurika batari bazi kwandika cyangwa gusoma.
Mu gihe cyo kugabana Afurika, uduce duke tw’uwo mugabane nitwo twari twaragezwemo n’Abanyaburayi.
Abenshi bari baragiye bakambika ku nkengero z’uwo mugabane ku bice bikora ku nyanja.
Mu 1900 nibwo batangiye kwinjira imbere muri Afurika bashakisha ibyo kwifashisha mu nganda zabo nk’amabuye y’agaciro, Caoutchouc yakoreshwaga mu nganda zikora ibinyabiziga mu Burayi n’ibindi.
U Bubiligi nibwo bwabyungukiyemo cyane kuko umwami Leopold II yahawe ububasha bwo kugenzura ubutaka bwa Repubulika Iharanira Demokarasi ya Congo, gusa ategekwa kuhubaka ku buryo haba ahantu h’ubucuruzi hagati y’Abanyaburayi bose muri Afurika, mbese buri gihugu cy’i Burayi gishaka kuhisanzura kikabikora.
Mu bindi yasabwe ni ugukwirakwiza ubukiristu mu bice byose bigize Congo.
Nubwo Leopold II yari yemeye ko Congo izabyazwa umusaruro n’abanyaburayi bose, siko byagenze kuko amasezerano yo gucukura no gutwara umutungo kamere wa Congo amenshi yasinyishwaga sosiyete zo mu Bubiligi.
Mu 1908 byaje kumenyekana ko ku mabwiriza ya Leopold II, abaturage ba Congo bategekwaga kujya gushaka ingano runaka ya Caoutchouc bashyira abatware b’Ababiligi, batabikora bagacibwa amaboko cyangwa ibirenge.
Leopold II yaje kwamburwa Congo iherezwa Guverinoma y’u Bubiligi.
Kuva mu 1885 kugeza mu 1908, miliyoni z’abanye-Congo zari zimaze gupfa zishwe, ziciwe amaboko, zikubiswe kubera "ibikorwa by’agakiza" Léopold II yari yavuze ko abazaniye, nyamara byahe byokajya.
Kugeza mu 1914, nibura 90 % by’ibihugu bya Afurika byari mu maboko y’ibihugu birindwi by’i Burayi.
Afurika yasanze guhindura imipaka byateza ibindi bibazo bidashira
Imipaka yashyizweho n’abakoloni niyo ikigenderwaho n’uyu munsi.
Mu mabwiriza ibihugu byari byahawe, ni uko abaturage bakolonijwe n’igihugu runaka, babaga batemerewe guhahirana n’abo badahuje igihugu kibakolonije.
Akinwumi avuga ko kubera ko abenshi mu bagiye bacibwaho imipaka babaga ari abaturage bo mu bwoko bumwe, kubategeka kudahahirana kuko baciriweho imipaka byateje amakimbirane akigaragara n’ubu.
Ati “Iriya nama yangije byinshi cyane muri Afurika.
Hari ibihugu bikigerwaho n’ingaruka zayo uyu munsi.
Mu myaka ya 1960, abayobozi b’ibihugu bya Afurika byari bikibona ubwigenge bashatse guhindura imipaka yashyiriweho mu nama y’i Berlin ariko basanga byateza ibibazo byinshi kurusha ibyo byakemura.
Umushakashatsi ku mateka y’ubukoloni muri Afurika, akaba n’umwarimu muri Kaminuza ya Erfurt, Michael Pesek, yagize ati “Abayobozi benshi ahagana mu 1960, bavugaga ko baramutse bayihinduye byaba ari ukwiteza ibibazo byinshi.
Inzobere zivuga ko icyo gihe nibura amakimbirane yari ashingiye hagati mu baturage atari hagati y’ibihugu.
Guhindura imipaka byari kwiyongeraho andi makimbirane hagati y’ibihugu, ibintu bikazamba kurushaho.
Mu mwaka wa 2010 ubwo hizihizwaga imyaka 125 ishize inama y’i Berlin irangiye, abari bahagarariye ibihugu bya Afurika muri uwo munsi wizihirijwe Berlin bavuze ko Afurika ikeneye impozamarira y’ibyangijwe n’ubukoloni ndetse bavuga ko ibyakozwe ari ibyaha byibasiye inyokomuntu.
Nubwo basabye impozamarira, nta na kimwe cyakozwe.
Pesek yemeza ko bidatunguranye kuba ntacyo Afurika yahawe.
Ati “Hari ibindi byagiye bivugwa byo guha impozamarira Afurika kubw’ubucakara ndetse n’impozamarira kubwa Jenoside yakorewe Abayahudi.
Nyamara ntawe ujya ukomoza ku myaka isaga ijana abanyaburayi bamaze muri Afurika bayikoloniza.
Ghana nicyo gihugu cya Afurika cyabashije kwigobotora bwa mbere ingoyi cyashyizweho n’inama y’i Berlin, kibona ubwigenge.
Mu 2000 hafi ibihugu byose byahoze bikolonijwe muri Afurika byari bimaze kubona ubwigenge.
Ikibazo nuko byinshi mu bihugu byakolonije Afurika, na nyuma y’ubwigenge byakomeje kugira akaboko mu miyoborere ya Afurika ndetse rimwe na rimwe ushaka kubibangamira akigizwayo.
Mu kwezi gsuhize inama y’abaminisitiri mu Bufaransa, yemeje umushinga w’itegeko rihindura amasezerano bwagiranye n’ibihugu umunani byo mu burengerazuba bwa Afurika ku ikoreshwa rya CFA.
Igihugu gikoresha iryo faranga cyasabwagwa kubika kimwe cya kabiri cy’amafaranga n’amadevize yacyo muri Banki Nkuru y’u Bufaransa.
Mutaganzwa agiye gusohora igitabo kivuga ku mpanuro z’ingenzi Perezida Kagame yagiye atanga
“Tujye twirinda kumera nk’isenene aho uwazifashe yazishyize kandi mu kanya zitegereje gukarangirwa hamwe" ni impanuro Perezida Kagame yatanze tariki 5 Ugushyingo 2016 ubwo hizihizwaga imyaka 20 yari ishize umuryango Unity Club ushinzwe.
“Tujye twirinda kumera nk’isenene aho uwazifashe yazishyize kandi mu kanya zitegereje gukarangirwa hamwe" ni impanuro Perezida Kagame yatanze tariki 5 Ugushyingo 2016 ubwo hizihizwaga imyaka 20 yari ishize umuryango Unity Club ushinzwe.
Izo mpanuro ni zimwe mu zikubiye mu gitabo gishya “Isoko tuvomaho Impanuro’’ Mutaganzwa Charles agiye gusohora, kigaruka mu buryo buvunaguye ku mbwiraruhame za Perezida Kagame, zagize uruhare mu kubaka igihugu nyuma ya Jenoside yakorewe Abatutsi muri Mata 1994.
Ni igitabo gikubiyemo uduce tw’impanuro Perezida Kagame yagiye atanga mu bihe bitandukanye.
Ni igitabo kirimo izo mpanuro gusa, nta bindi bitekerezo by’umwanditsi byiyongeraho.
Mutaganzwa avuga ko impanuro za Perezida Kagame zagize uruhare rukomeye mu kongera kubaka igihugu haba mu bumwe n’ubwiyunge, iterambere, kwihesha agaciro, kurinda igihugu n’ibindi.
Yabwiye IGIHE ko yatangiye kwandika icyo gitabo, yifuza ko izo mpanuro zikomeza kuba umusemburo w’impinduka nziza mu Rwanda ku bariho ubu n’abazaza nyuma.
Yagize ati “Narebye inama yatanze tukazishingiraho twubaka igihugu nyuma ya Jenoside n’uburyo yabanishije Abanyarwanda, mbona atari byiza ko twajya dukurikira imbwiraruhame ze bisanzwe ngo azivuge zigende zitambuke gusa […] Ndavuga nti nubwo nta kwandika impanuro zose yavuze, ariko najya ntoranya amagambo y’ingenzi yagirira abantu akamaro ku buryo abantu basigarana impanuro ze biyubaka ubwabo banubaka igihugu mu gihe kizaza.
Mutaganzwa yavuze ko impanuro za Perezida Kagame zifitemo ubushobozi bwo gufasha ushaka kubaka igihugu cyangwa umuryango muri rusange ndetse n’umuntu ku giti cye, by’umwihariko urubyiruko.
Ati “Ushaka kubaka igihugu mu buryo bwose cyangwa kwiyubaka ubwawe, iki gitabo cyagufasha ugendeye ku mpanuro za Perezida wa Repubulika.
Urubyiruko nirwo Rwanda rw’ejo, rushingiye rero kuri izi mpanuro za nyakubahwa Perezida wa Repubulika, rwaba ari u Rwanda rumeze nkuko turwifuza.
Iki gitabo kigabanyijemo ibice 12 bivuga ko ngingo zitandukanye Perezida Kagame yagiye agarukaho mu mbwirarwaruhame ze nko kwihesha agaciro icyo ari cyo, kurinda igihugu, guteza imbere igihugu bishingiye kuri ba nyiracyo, inyungo n’isomo ryo guca mu ngorane n’ibindi.
Mutaganzwa yavuze ko igitabo cye “Isoko tuvomaho Impanuro" kizasohoka mu minsi ya vuba ari nabwo kizatangira kuboneka mu maguriro y’ibitabo hirya no hino mu gihugu.
Ububiko bw’amateka: Umudugudu wa Nyirabwana wahoze ari igicumbi cy’ingoma y’u Bwanacyambwe
Abantu benshi bakunze kwibaza uko ubutaka bw’u Rwanda bwo mu bice bimwe na bimwe bwari buteye bukiri amashyamba, butaraba igihugu gituwe kandi gihingwa, abandi bagakomeza kwibaza cyane ku bugenge n’ubuhanga bukabije buvugwa ku bami bagenganga ibihugu bw’ibikorwa by’ubuhangange bagezeho kandi nta bikoresho bihambaye bari bafite.
Abantu benshi bakunze kwibaza uko ubutaka bw’u Rwanda bwo mu bice bimwe na bimwe bwari buteye bukiri amashyamba, butaraba igihugu gituwe kandi gihingwa, abandi bagakomeza kwibaza cyane ku bugenge n’ubuhanga bukabije buvugwa ku bami bagenganga ibihugu bw’ibikorwa by’ubuhangange bagezeho kandi nta bikoresho bihambaye bari bafite.
Muri iki gice, tugiye kubatekerereza bimwe mu bimenyetso ndangamateka, bigaragaza imiterere y’imwe mu misozi y’u Rwanda rwo hambere, rutaraturwa ngo rube insinsiro zisakayemo abantu.
Nkuko tubikesha igitabo “Imizi y’u Rwanda’’ n’igitabo “Intwari z’imbanza, zubatse u Rwanda rugahamya igitinyiro’’, byombi dukesha umwanditsi n’umusizi Nsanzabera Jean de Dieu, tugiye gutekerereza hamwe amateka y’umudugudu wa Nyirabwana wo mu Kagali ka Kibagabaga mu Murenge wa Kimironko ho mu Karere ka Gasabo ahahoze ari ingoma ngabe y’igihugu cy’u Bwanacyambwe mu bihe byo hambere.
Hariho nka kimwe mu bimenyetso bibitse amateka akomeye agaragaza imiterere y’igihugu cy’u Bwanacyambwe mbere y’uko gihangwamo igihugu, n’ikimenyetso kigaragaza bene cyo uburyo bakuturanyije bakagitunganya kikaba igihugu kiganje.
Ubu butaka butaraba igihugu cy’u Bwanacyambwe bwari ubutaka bw’imigina n’ibishanga by’imifunzo by’amasanzure y’umugezi wa Nyabugogo n’Akagera, n’ikiyaga cya Mugesera.
Mu bihe byo hambere, igihugu cy’u Bwanacyambwe cyari gikikijwe n’ingoma y’i Gisaka cy’Abagesera b’Abazirankende mu Burasirazuba, Gasabo y’Abanyiginya mu Majyaruguru, Nduga y’Ababanda mu Burengerazuba bw’Amajyepfo, u Buliza bw’Abongera mu Majyaruguru y’u Burengerazuba n’ingoma y’u Bugesera bw’Abahondogo yari mu Majyepfo.
Igihugu cy’u Bwanacyambwe kimwe n’icy’u Buliza, byagengwaga n’Ibikomangoma by’Abongera, bakomoka kuri Mwongera wa Rurenge Sekuruza wabo.
Aho cyari giherereye kugeza ubwo aya mateka yandikwaga, ni mu Karere ka Nyarugenge, Akarere ka Kicukiro, Akarere ka Gasabo y’Amajyepfo (Mu Mirenge ya Gisozi, Kinyinya, Kimihurura, Remera na Kimironko) hamwe n’Akarere ka Rwamagana y’Iburengerazuba (Mu mirenge ya Karenge, Nyakariro, Nzige, Muyumbu na Gahengeri).
Amacishirizo y’ihangwa ry’icyo gihugu, akaba agaragaza ko cyahanzwe mu mizo ya mbere y’iyaguka ry’ibihugu byagengwaga n’Abasinga b’Abasangwabutaka, aho cyahanzwe ahasaga mu wa 450, nyuma ya Yezu Kirisitu.
Mu ihangwa ry’igihugu cy’u Bwanacyambwe, ryanzuwe n’umuhungu wa Rurenge witwaga Mwongera n’umugore we w’inkundwakazi Nyirabwanacyambwe, ari na we wakurijweho kwitirirwa icyo gihugu kikitwa’’ u Bwanacyambwe’.
Agasozi gakuru ari nako kabarwa nk’ubutaka gakondo bw’Abongera, kitwaga Nyirabwanacyambwe, niko ubu kabumbye imidugudu ya Nyirabwana, Ramiro, Rindiro na Kageyo yo mu Kagali ka Kibagabaga, mu Murenge wa Kimironko wo mu Karere ka Gasabo.
Ingoma ngabe y’Abongera ikaba yari itetse mu Mudugudu wa Nyirabwana ( Nyirabwanacyambwe) wiswe izina ry’impine, aho kuryuzuza ngo witwe ’’Nyirabwanacyambwe".
Nyuma y’imyaka amagana, ingoma ngabe yaje kwimurirwa mu Mudugudu wa Amahoro mu Kagali ka Rukiri II mu Murenge wa Remera wo mu Karere ka Gasabo ko mu Mujyi wa Kigali, ari naho hashyiriweho iherezo ryayo ubwo u Bwanacyambwe bwatsindwaga n’u Rwanda mu gitero cyagabwe na Kigeli Mukobanya ahasaga mu wa 1378, akivugana Nkuba ya Nyabakonjo watwaraga u Bwanacyambwe muri ibyo bihe.
Ubutaka bw’Umudugudu wa Nyirabwana, ni kimwe mu bimenyetso karundura, kigaragaza ko ingoma y’u Bwanacyambwe yabayeho, kandi ikagaragaza n’inkomoko y’iryo zina, n’aho yatangiriye mu bwaguke bwayo.
Imyaka 26 irashize umwamikazi wa nyuma w’u Rwanda, Rosalie Gicanda yishwe
Tariki 20 Mata 1994 nibwo inkuru mbi yakwirakwiye ko umwamikazi wa nyuma w’u Rwanda, Rosalie Gicanda yishwe n’ingabo za Leta yakoraga Jenoside, azizwa ko ari umututsi.
Tariki 20 Mata 1994 nibwo inkuru mbi yakwirakwiye ko umwamikazi wa nyuma w’u Rwanda, Rosalie Gicanda yishwe n’ingabo za Leta yakoraga Jenoside, azizwa ko ari umututsi.
Gicanda yashakanye n’Umwami Mutara wa III Rudahigwa Charles Léon Pierre Kuwa 13 Mutarama 1942.
Yabayeho nabi asuzugurwa nyuma y’urupfu rw’umwami Rudahigwa, ubwo yatangiraga i Bujumbura ku buryo bw’amayobera tariki 25 Nyakanga 1959.
Nyuma yo gutanga kw’umugabo we byajyanye n’ihurura ry’abarwaniraga Repubulika, ariko barushaho gutesha agaciro ingoma ya Cyami n’ibimenyetso byayo.
Mu 1961 Perezida Kayibanda Grégoire yirukanye mu rukari Umwamikazi Gicanda.
Yaje gutura mu Mujyi wa Butare mu Karere ka Huye, ari naho abahoze ari abasirikare ba Habyarimana hamwe n’Interahamwe bamusanze bakamwica kuwa 20 Mata 1994.
Urupfu rw’Umwamikazi Rosali Gicanda
Muri Repubulika ya mbere n’iya kabiri, umwamikazi Gicanda nubwo yari mu gihugu, yabayeho nta gaciro afite nk’uwahoze mu buyobozi bukuru bw’igihugu.
Gicanda wari umuyoboke ukomeye wa Kiliziya Gatolika, yabayeho mu buzima bworoheje mu mujyi wa Huye, abana n’umubyeyi we ndetse n’abandi bagore bake bamufashaga mu mirimo itandukanye.
Ubwo Jenoside yatangiraga, Umwamikazi Gicanda yagiye yishingikiriza Jean Baptiste Habyarimana wari Perefe wa Butare, warwanyije cyane umugambi wo gutsemba Abatutsi.
Tariki 17 Mata, Perefe Habyarimana yatawe muri yombi, nyuma aza kwicwa.
Umwamikazi Rosalia Gicanda yatangiye guterwa ubwoba ko nawe agiye kwicwa n’umuryango we.
Raporo ya Human Rights Watch yasohotse mu 1999, ivuga ko Umwamikazi Gicanda wari ufite imyaka 66 yasabye Joseph Kanyabashi wari Burugumesitiri wa Komini ya Ngoma i Butare kumurinda, undi akabyanga.
Tariki 20 Mata ahagana saa tanu z’amanywa , abasirikare bayobowe na Lt Pierre Bizimana binjiye mu rugo rw’umwamikazi Gicanda ku mabwiriza yari yatanzwe na Capt Ildephonse Nizeyimana wari umuyobozi ushinzwe ubutasi n’ibikorwa mu ishuri rikuru rya gisirikare, ESO ubwo Jenoside yakorwaga.
Abo basirikare bamaze kwinjira mu rugo rw’umwamikazi, baramufashe we n’abandi bagore batandatu babanaga barabatwara.
Muri urwo rugo hasigaye mama wa Gicanda wari ufite imyaka 80 n’undi mukobwa wo kumwitaho.
Abasirikare bafashe Gicanda n’abo bari bafatanywe bajyana inyuma y’ingoro y’inzu ndangamurage y’u Rwanda barabarasa, barapfa.
Ku gicamunsi abasirikare bagarutse mu rugo rwa Gicanda gusahura, hashize iminsi ibiri baragaruka bica umubyeyi we.
Raporo ya Huma Rihgts Watch ivuga ko hari umupadiri wasabye ko umubiri wa Gicanda washyingurwa mu cyubahiro, burugumesitiri Kanyabashi yohereza abagororwa bo kuwujyana bawushyingura hafi y’urugo rwe.
Umwe mu baganiriye n’umukobwa wabashije kurokoka witaga ku mubyeyi wa Gicanda, ngo yamubwiye ko mbere y’uko Gicanda n’abo bari kumwe bicwa babanje kuvuga isengesho bishyira mu maboko y’Imana.
Muri 2012, urukiko rwashyiriweho u Rwanda rwakatiye Capt Ildephonse Nizeyimana igifungo cya burundu ashinjwa kwica Umwamikazi Gicanda n’abandi batutsi muri Jenoside yakorewe Abatutsi.
Nizeyimana yari yafatiwe muri Uganda mu 2009.
Mu 1998 Lt Pierre Bizimana yakatiwe urwo gupfa n’urukiko rwa gisirikare i Kigali ariko icyo gihano kiza guhindurwamo igifungo cya burundu nyuma y’uko u Rwanda rukuyeho igihano cy’urupfu.
Umwamikazi wicishaga bugufi, akagira impuhwe
Ababanye n’abazi neza Umwamikazi Gicanda, bavuga ko yari umubyeyi wicisha bugufi kandi agakunda abantu bose atarobanuye.
Mu buhamya Perezida Paul Kagame yatanze mu 2017 avuga ku mateka y’ubuto bwe kuva afite imyaka ine y’amavuko ubwo yatangiraga ubuzima bw’ubuhunzi, yashimiye na Gicanda nk’umwe mu bamufashije akabasha kurokoka.
Ubwo buhamya bugaragara mu nimero 2944 ya Jeune Afrique yasohotse ku wa 11 Kamena 2017, yiswe amabanga y’ubuto [Secrets de Jeunesse] bw’abakuru b’ibihugu barimo Perezida Kagame, Ali Bongo Ondimba, Umwami Mohammed VI wa Maroc na Alpha Condé.
Perezida Kagame yasobanuye ko mu 1961 mbere gato y’uko u Rwanda rubona ubwigenge, ubwo yari afite imyaka ine, Abahutu bari batuye ku musozi wa Tambwe bashyigikiwe n’ubuyobozi, bigabije aho umuryango we wari utuye batwika inzu zaho ndetse bagirira nabi Abatutsi.
Icyo gihe umubyeyi we yatangiye kumutegura ngo bahunge.
Hahise haza imodoka, umushoferi wayo ashyikiriza umubyeyi wa Perezida Kagame ibaruwa ivuga ko atumwe n’Umwamikazi Gicanda wari utuye i Nyanza mu rugendo rw’iminota nka 45 uvuye aho bo bari batuye.
Rosalie Gicanda yari amusabye kubahungisha muri ibyo bihe by’amakuba.
Perezida Kagame n’abantu bari baturanye binjiye muri iyo modoka mu gihe igihiriri cy’ababahigaga cyaturukaga ku wundi musozi, gihita cyirara mu byo bari batunze.
Icyo gihe ngo basanze Umwamikazi i Nyanza, mbere y’uko bafata inzira bakerekeza mu Mutara aho naho ubwicanyi bwabasanze bakabuhungira muri Uganda.
Gicanda yavukiye i Rwamagana mu 1928.
Yakuze arangwa n’ikinyabupfura ari nabyo byatumye abengukwa n’Umwami Mutara III Rudahigwa.
Umwamikazi Gicanda aruhukiye i Mwima ya Nyanza ahatabarijwe Umwami Mutara III Rudahigwa na Kigeli V Ndahindurwa.
Buri mwaka tariki 20 Mata hategurwa gahunda yo kwibuka Umwamikazi Rosalie Gicanda, itegurwa ku bufatanye bw’umuryango we n’ubuyobozi bw’Ikigo cy’Igihugu cy’Ingoro Ndangamurage z’u Rwanda.
Ibigwi n’ibirindiro: Amateka n’ibigwi by’inka mu Rwanda ( Igice cya mbere)
Abatekereza b’amateka y’u Rwanda n’abayatekererezwa, bakunze gutangaza byinshi ku mateka y’ibigwi by’inka mu Rwanda rugari rwa Gasabo, inka yafatiweho ibintu byinshi mu mateka y’u Rwanda no mu ruhando mpuzamahanga.
Abatekereza b’amateka y’u Rwanda n’abayatekererezwa, bakunze gutangaza byinshi ku mateka y’ibigwi by’inka mu Rwanda rugari rwa Gasabo, inka yafatiweho ibintu byinshi mu mateka y’u Rwanda no mu ruhando mpuzamahanga.
Muri iki gice tugiye kubavunguriraho gato ku bigwi n’ibirindiro by’amateka y’ibigwi by’inka mu Rwanda, dore ko utabikuyeho akamanyu nibura gato gato, utashobora kubiva imuzi ngo ubigere imuzingo.
Nk’uko tubikesha igitabo “Intwari z’imbanza, zubatse u Rwanda rugahamya igitinyiro’’ cyanditswe n’Umusizi Nsanzabera Jean de Dieu, inzobere ku Muco, ubusizi n’amateka, tubimburiye ku iyinjira ry’inka mu Rwanda n’uko zatejwe imbere zikaba urufatiro rukomeye rw’ibintu byinshi mu mateka.
Inka ifite ibisekuruza byinshi mu mateka y’Afurika, aho bisaga imyaka 3000.
Inka zahanganywe n’u Rwanda, aho zadukanywe n’Abasangwabutaka b’Abasinga n’Abazigaba ahasaga mu wa 300.
Abanyiginya bahasesekaye, bateje imbere cyane ubworozi bw’inka bituma inka zose zo mu gihugu bazitirirwa, aho mu mateka bagira bati “Gihanga niwe wahanze inka n’ingoma’’ .
Bikomoye ku kuba Abanyiginya aribo bahaye intera ndende n’urwego rw’ikirenga ubworozi bw’inka, ziba nyinshi mu gihugu.
Inka yahawe intera iyingayinga iy’umuntu.
Aho mu Bucurabwenge bw’inka, bagiraga bati “Inka ni imfura, kuko upfa ikakurerera, wabumbira ( wabura amashereka) ikakugoboka, ikakurwanyiriza indwara z’ibyorezo n’ubujyahabi".
Inka niyo yarangaga ubukire, Inka niyo yari ipfundo ry’ubuhake nk’akazi ko hambere, Intwari yo ku rugamba yagororerwaga inka, Inka yungaga inshuti, Inka yahuzaga inshuti (abahanaga inka, babaga babaye inshuti ), Inka bayikwaga umugeni nk’ikimenyetso cy’uburere bwiza.
Mu Kinyejana cya Munani nyuma ya Yezu, ni ukuvuga ahasaga mu wa 700, nibwo hadutse ishyanga rishya mu Rwanda, ari ryo ryaje kuvamo umuryango mugari w’Abanyiginya, baza n’ubundi, bagowe n’iyimukayimuka ryabo n’umutungo wabo urangajwe imbere n’inka bagendaga bashakira inzuri zitoshye kandi ngari.
Mu gusesekara mu Rwanda, binjiriye bwa mbere mu Gihugu cy’u Rweya rw’u Mubali ( mu mirenge ya Murundi na Mwili yo mu Karere ka Kayonza na Rwimbogo yo mu Karere ka Gatsibo).
Kuko ubutaka bubereye ubworozi bw’inka zabo bari babugezeho, bishimiye umukenke w’Iburasirazuba bw’u Rwanda, ugaragiwe n’ubutohe bw’umurambi w’ubutaka bwiganjemo icyogogo cy’uruzi rw’Akagera, ibiyaga bya Rwanyakiziga, Nasho, Ihema n’ibindi.
Imyaka isaga 300(700-1091), umuryango mugari w’Abanyiginya wamaze mu busembere mu ngoma y’u Rweya rw’Abazigaba, nta kindi cyera cyangwa se cyirabura bakoze, usibye guteza imbere ubworozi bw’inka, bakora ubugenge n’ubuhanga bwo kuzibangurira kugira ngo zirusheho kororoka, maze nazo zirabakundira ziroroka karahava!! Aha akaba ari naho, bakuye umwihariko w’inka zitirirwa u Rwanda z’Inyambo aribyo bivuga “Itungo ry’intoranywa’’.
Imisozi yose bacumbikiwemo, yari yiganjemo inzuri z’inka, aho gutura ari hato, ku buryo aribo ba mbere bateje imbere gutura mu nsisiro mu rwego rwo kurinda akajagari mu miturire byari kugabanya ingano y’inzuri z’inka zabo.
Mu misozi batuyemo myinshi kuri ubu ibarizwa mu Karere ka Gatsibo ¾ byayo byari inzuri z’inka.
Muri yo twavuga Imisozi ya Nyagihanga, Rugarama, Ngarama, Kabarore, Gitoki, Gatsibo na Kageyo
Imisozi batuyemo muri ibyo bihe, ari nayo baremyemo insisiro, ni mu mu Murenge wa Remera na Muhura yo mu Karere ka Gatsibo.
Uko imyaka yashiraga indi igataha, niko Abanyiginya barushagaho guteza imbere ubworozi bw’inka, ari nako butuma bagira ijambo ry’icyizerabuhake mu Rweya, kugeza ubwo byabahesheje ijambo mu nzu y’ubwami bwabo, banashakamo abagore b’ibikomangoma.
Muri bo twavuga nka Nyirarukangaga rwa Nyamigezi ya Kabeja, washatswe na Kazi ka Kizira, bakabyarana Gihanga.
Abanyiginya bakomeje kugwiza ubutunzi bw’inka, amashyo n’amagana, bibaha imbaraga n’icyubahiro cy’ikirenga, kugeza ubwo ibwami batangiye kubakeka amababa ko bashobora kuzabambura ingoma, ari nabwo Gihanga yabimenyaga agashyira nzira akabahunga ajya guhanga igihugu cye mu bisigara by’ubutaka Abasangwabutaka banennye, akabuhangaho igihugu cy’i Gasabo.
Gihanga, akimara guhanga Gasabo, Umuryango mugari w’Abanyiginya akomokamo akawukura mu busembere mu ngoma y’u Rweya, yashyizeho igenamigambi ryeruye rishingiye ku nka mu kubaka igihugu cye.
Inka ihabwa umwanya ukomeye mu buzima bwose bw’igihugu, aho yifashishwaga muri Politiki z’igihugu zitandukanye nko mu Bubanyi n’amahanga, mu kubaka ubukungu bw’igihugu, mu mutekano no mu ntambara zo kwigarurira amahanga, mu mibereho myiza y’abaturage, mu mibanire n’ubumwe bw’abenegihugu n’ibindi.
Inka yayishyize mu igamigambi ry’ ububanyi n’amahanga n’ubutwererane n’abami b’ibindi bihugu bituranyi by’u Rwanda ku buryo yagombaga guhuza u Rwanda n’ibihugu by’inshuti kandi ikagabirwa abami b’ ibihugu byanga u Rwanda, bityo bikagabanya urwango, ubundi rukabasha gukora ibikorwa by’iterambere rwifuza.
Inka yabaye inkingi ya mwamba yo kurwanya umwanzi w’imbere mu gihugu.
Umwanzi w’imbere mu gihugu, burya ni ubukene.
Iyo umunyarwanda atakennye, nta nabi agira, kandi umwanzi wo hanze y’igihugu ntiyabona aho yinjirira, kuko uwakamubereye icyitso wo mu gihugu hagati, baba baramugushije ruhabo.
Nuko Gihanga, agena gahunda zo kugabira abaturage inka ku buntu, kugira ngo biteze imbere, ubundi amahoro ahinde mu miryango yabo.
Inka yashyizwe mu rwego rwo gufasha igihugu mu kugera ku mutekano n’intwaro yo guhashya amahanga adakunda u Rwanda.
Niho Gihanga, yahereyeho ashyiraho gahunda yo kugabira inka Ingabo zose z’igihugu, kugira ngo zirusheho kwitabira intambara zo kwivuna abanzi, no kugira imbaduko ku rugamba rwo kwagura igihugu.
Inka yafatiweho umurongo mugari wo kwigarurira imitima y’abaturage b’ibindi bihugu u Rwanda rwashakaga kwigarurira.
Aho buri muturage u Rwanda rwabaga rwanyaze mu bitero byo kurwagura, yahabwaga inka nyinshi zo korora zikamufasha kwikura mu bukene, bityo akinjira muri Paradizo nshya y’igihugu cy’u Rwanda, irimo amata n’ubuki, umutima akawukura kuri gakondo y’iwabo, akaganza i Rwanda.
Gahunda yo kugabira abaturage b’ibindi bihugu banyazwe n’u Rwanda, yatumye benshi mu baturage batoroka ibihugu byabo, biyizira mu Rwanda, bahabwa inka zo korora, ubundi batangira gutanga amakuru y’imbamutima y’uburyo u Rwanda ruzigarurira ibihugu bakomokamo.
Ubukungu bw’ibihugu mu bihe byo hambere, bwari abaturage ku isonga, ubundi butunzi bugakurikiraho, ari nayo mpamvu u Rwanda, rwihatiye kwigarurira abaturage b’ibindi bihugu, rwifashishije inka.
Impamvu igitabo kidakwiriye kubura mu mpano uha uwo ukunda
Mu buzima bw’umuntu bwa buri munsi, akenera kugura ikintu akeneye kimuneza, kimukemurira ibibazo, kimuteza imbere ndetse kinamwubaka.
Mu buzima bw’umuntu bwa buri munsi, akenera kugura ikintu akeneye kimuneza, kimukemurira ibibazo, kimuteza imbere ndetse kinamwubaka.
Abantu bamwe baha agaciro kadakwiye igitabo, ntibazi ko igitabo aricyo shingiro ry’iterambere rirambye, ishingiro ry’ubuzima bwiza, ishingiro ry’ubwenge, ishingiro ry’imibereho myiza, ishingiro ryo kubaka igihugu, ishingiro ryo gusigasira igihango ndetse igitabo ni ishingiro ryo kugira igenamigambi rirambye.
Njya nibaza ibibazo bikurikira: Kuki umuntu agura umwenda w’ibihumbi ijana ariko akumva atagura igitabo cy’ibihumbi ijana?
Kuki umuntu agura mudasobwa y’ibihumbi magana atanu ariko akumva atagura igitabo cy’ibihumbi magana atanu?
Kuki umuntu agura ururabo rwo guha inshuti ye ariko akaba atamuha impano y’igitabo?
Mu mwaka wa 2016, hari inshuti yanjye yitwa Ken Chartrand twigeze kuganira turi gutembera i New York, ambwira ko mu mpano nziza ashobora guha umuntu akunda ko hadashobora kuburamo igitabo, mubajije impamvu arambwira ngo igitabo ni inshuti nziza muganira ukunguka ubwenge n’ubuhanga, kikaba urwibutso rurambye kandi rudashira.
Ken yambwiye ko igitabo ari urwibutso rw’ubushuti, ko buri kwezi agura ibitabo bibiri byo gusoma kandi ko adashobora kuryama adasomye igitabo kuko gituma aruhuka neza, akunguka ubumenyi burushijeho.
Nyuma y’ikiganiro twagiranye, nahise nkunda birushijeho igitabo, mpitamo kwimakaza umuco wo kwandika, kugura ndetse no gusoma ibitabo.
Kugeza ubu maze kwandika ibitabo bine.
Mu biro byanjye harimo ibitabo naguze nsoma kenshi, mu rugo umuryango wanjye nawuguriye ibitabo byo gusoma kandi bamaze kubikunda.
Birakwiye ko twimakaza uyu muco mwiza ufasha kubaka u Rwanda twifuza ndetse n’Afurika, tugura ibitabo, tubiha agaciro gakomeye, tubitangamo impano ku nshuti dukunda, tubisoma aho turi hose, bityo bizadufashe kurushaho gutera imbere dufite ubuhanga bwimbitse.
Ibi kandi bizadufasha kwihuta mu iterambere ndetse turusheho kumenya aho tuva, aho tugeze ndetse n’icyerekezo cy’u Rwanda na Afurika.
Bizadufasha kurushaho kuba abarinzi b’ibyagezweho mu Rwanda no muri Afurika bityo tubisigasire ndetse tunabyubakireho ibindi bikorwa byinshi kandi byiza.
HATEGEKIMANA Richard Perezida w’Urugaga rw’Abanditsi mu Rwanda, E-mail: [email protected]
Imiryango yahamije ubuhangange mu mateka: Igicumbi cy’Umuryango w’Umwami Yuhi Mazimpaka
Mu mateka y’abakurambere mpangarwanda, hari imiryango yagiye ihamya ibirindiro, ikavugwa cyane ku bw’ibigwi n’ibirindiro yabaga yarakoreye igihugu, hagati mu muryango mugari ikomokamo.
Mu mateka y’abakurambere mpangarwanda, hari imiryango yagiye ihamya ibirindiro, ikavugwa cyane ku bw’ibigwi n’ibirindiro yabaga yarakoreye igihugu, hagati mu muryango mugari ikomokamo.
Muri iki gice tukaba tugiye kubimburira ku mateka y’igicumbi cy’umuryango mugari ufite inkomoko ku Mwami Yuhi Mazimpaka twifashishije igitabo “Iyororoka ry’Abanyarwanda, inkomoko y’imiryango migari ’’ dukesha Umusizi Nsanzabera Jean de Dieu, inzobere mu Busizi, Umuco n’Amateka y’u Rwanda.
Yuhi III Mazimpaka ni mwene Sekarongoro Gisanura cya Kigeli Nyamuheshera, Umunyiginya wo mu nzu y’Abaganzu na Nyamarembo ya Majinya, ukomoka mu muryango mugari w’Abakono, wategetse ahasaga mu wa 1642 kugeza mu wa 1675.
Ni umwami wa 18 muri 28 bategetse u Rwanda, akaba n’umwami wa 18 mu Berekeza 34 b’umushinga wo kubaka u Rwanda, kugeza ubwo aya mateka yandikwaga.
Izina rye ry’ubutwari ryari “Insarikanamakuza.
Umwami Yuhi Mazimpaka ni umwe mu Bami b’u Rwanda bagize inzu z’imiryango nyinshi ugereranyije n’abandi bami, akaba akurikira Ndoba na we wagize inzu z’imiryango ntabarika.
Amateka atugaragariza ko Umwami Yuhi Mazimpaka ya Gisanura, yabyaye abana benshi, biganjemo abahungu 10 barimo Rwaka, Rujugira, Nyarwaya, Gakomba, Mureganshuro, Gapfizi, Mukungu, Mukuku, Rushara na Bukombe.
Umuryango w’Umwami Yuhi Mazimpaka wabayemo ingabo z’ibikongote ku ngoma ye n’iy’umuhungu we Cyilima Rujugira wamuzunguye ku ngoma.
Banabaye abagaba b’ingabo b’intahusha mu gihe cye.
Imitwe y’Ingabo yatwarwaga n’abahungu be, irimo Indara zatwarwagwa na Mukungu wa Yuhi Mzimpaka,
Inkoramaraso: Zatwarwaga na Mukungu wa Yuhi Mazimpaka
Abashahuzi: Batwarwaga na Nyarwaya Karuretwa wa Yuhi Mazimpaka
Ababaga: Batwarwaga na Nyarwaya Karuretwa wa Yuhi Mazimpaka
Ababanda: Batwarwaga na Nyarwaya Karuretwa wa Yuhi Mazimpaka
Inkuba: Zatwarwaga na Mureganshuro ya Yuhi Mazimpaka
Abakungu: Batwarwaga na Mureganshuro ya Yuhi Mazimpaka
Abatabaga: Batwarwaga na Yuhi Mazimpaka za Gisanura
Intaremba: Zatwarwaga na Yuhi Mazimpaka ya Gisanura
Hari n’ababaye abagaba b’ingabo ku ngoma y’umuhungu we akaba n’umuvandimwe wabo Cyilima Rujugira, aribo aba bakurikira:
Abakemba: Batwarwaga na Sharangabo ya Cyilima Rujugira,
Imvejuru: Zatwarwaga na Sharangabo ya Cyilima Rujugira,
Indirira (Rugamba): Zatwarwaga na Muciye ya Serutaro rwa Mukuku wa Mazimpaka,
Abarima: Batwarwaga na Mitunga ya Cyilima Rujugira n’umugabo we Seruhuga,
Abatanyagwa: Batwarwaga na Gihana cya Cyilima Rujugira,
Intarindwa: Zatwarwaga na Ndabarasa ba Cyilima Rujugira,
Ababito: Batwarwaga na Ndabarasa ba Cyilima Rujugira,
Indara: Zatwarwaga na Cyilima Rujugira rwa Yuhi Mazimpaka,
Ababanda: Batwarwaga na Cyilima Rujugira rwa Yuhi Mazimpaka
Aba bagabo b’Intarumikwa, ni bo babaye inkomoko y’inzu z’imiryango zo kwa  Mazimpaka zikomoka mu muryango mugari w’Abanyiginya.
Inzu z’imiryango zikomoka kwa Yuhi Mazimpaka ni izi zikurikira:
Abanyiginya b’ABAKA bakomoka kuri Karemera Rwaka rwa Yuhi Mazimpaka
Abanyiginya b’ABAYA bakomoka kuri Nyarwaya rwa Yuhi Mazimpaka;
Abanyiginya b’ABASIGAYE bakomoka kuri Nsigaye ya Gakombe ka Yuhi Mazimpaka;
Abanyiginya b’Abahwege bakomoka kuri Segahwege ka Nsigaye ya Gakombe ka Yuhi mazimpaka;
Abanyiginya b’ABAPFIZI bakomoka kuri Gapfizi ka Yuhi Mazimpaka;
Abanyiginya b’ABAREGANSHURO bakomoka kuri Mureganshuro ya Yuhi Mazimpaka;
Abanyiginya b’Abashamakokera bakomoka kuri Shamakokera ya Ndabaramiye wa Bukombe bwa Yuhi Mazimpaka;
Abanyiginya b’ABASAMANZI bakomoka kuri Rwasamanzi rwa Mukungu ya Yuhi Mazimpaka;
Abanyiginya b’Abakuku bakomoka kuri Mukuku wa Yuhi Mazimpaka;
Abanyiginya b’Abashara bakomoka kuri Rushara rwa Yuhi Mazimpaka;
Izindi nzu zihamye mu mateka y’u Rwanda zikomoka kwa Yuhi Mazimpaka, harimo n’izo kwa Cyilima Rujugira umuhungu we w’ubuheta wabaye umwami wa Rubanda akamuzungura ku ngoma.
Inzu zimukomokaho zirimo Abanyiginya b’Abadenge bakomoka kuri Mudenge wa Cyilima Rujugira;
Abanyiginya b’Abakore bakomoka kuri Kanyankore ka Kanyoni ka Baziga ba Cyilima Rujugira;
Abanyiginya b’Abahabanyi bakomoka kuri Bihabanyi bya Gashikazi ka Cyilima Rujugira;
Abanyiginya b’Abamo bakomoka kuri Rwamo rwa Gihana cya Cyilima Rujugira;
Abanyiginya b’Abanana bakomoka kuri Munana wa Gihana cya Cyilima Rujugira;
Abanyigiya b’Abasharangabo bakomoka kuri Sharangabo ya Cyilima Rujugira.
Abanyabugeni b’abagore bahawe umwihariko mu kwizihiza Umunsi Mpuzamahanga w’Ingoro Ndangamurage
U Rwanda ruritegura kwifatanya n’Isi mu birori by’Umunsi Mpuzamahanga wahariwe Ingoro Ndangamurage uzizihizwa hatangizwa imurika ry’ibihangano by’ubugeni by’abahanzi b’abari n’abategarugori.
U Rwanda ruritegura kwifatanya n’Isi mu birori by’Umunsi Mpuzamahanga wahariwe Ingoro Ndangamurage uzizihizwa hatangizwa imurika ry’ibihangano by’ubugeni by’abahanzi b’abari n’abategarugori.
Buri mwaka tariki 18 Gicurasi Isi yizihiza Umunsi Mpuzamahanga wahariwe Ingoro Ndangamurage, hazirikanwa umuco, amateka n’imibereho gakondo by’abatuye Isi.
U Rwanda narwo rwifatanya n’amahanga mu kwizihiza uwo munsi ushimangira agaciro ko guhererekanya amateka no guteza imbere umuco ufatwa nk’umusingi w’imibereho y’igihugu.
Urwa Gasabo rubarizwa mu Muryango Mpuzamahanga w’Ingoro Ndangamurage (ICOM) uhuriyemo abanyamuryango basaga 44 000 bakora mu ngoro ndangamurage 20 000 zo mu bihugu 138.
Muri uyu mwaka, uyu munsi wahawe insanganyamatsiko ivuga ku kugira “Ingoro ndangamurage zigamije uburinganire, ubudasa no kudaheza’’.
Kuri iyi nshuro iki gikorwa cyateguwe mu buryo bwihariye aho hazifashishwa ikoranabuhanga bitewe n’ingamba zashyizweho zo guhangana n’ikwirakwira ry’icyorezo cya COVID-19.
Ni muri urwo rwego Ingoro ndangamurage zo mu bihugu binyamuryango bya ICOM zasabwe kucyizihiza hifashishijwe ikoranabuhanga.
Ikigo cy’Ingoro z’Igihugu z’Umurage w’u Rwanda (INMR) cyizizihiza ibi birori hafungurwa ku mugaragaro imurika rishya mu Ngoro y’Ubugeni n’Ubuhanzi iherereye i Kanombe, ku wa 18 Gicurasi 2020.
Iri murika ry’ibihangano by’ubugeni ryahawe insanganyamatsiko ivuga iti “Ubutumwa bw’abanyabugeni b’Abanyarwandakazi: Uburinganire kuri bose.
Ni insanganyamatsiko yari yagenwe ku Munsi Mpuzamahanga w’Abari n’Abategarugori [yasubitswe kubera ingamba zo guhangana na Coronavirus], ariko inahurirana n’iyatanzwe na ICOM uyu mwaka wa 2020.
Iyo urebye mu byiciro bitandukanye bibarizwamo abari n’abategarugori mu Rwanda, usanga baragize uruhare mu bikorwa by’iterambere ry’ubukungu n’imibereho myiza y’abaturage nyuma ya Jenoside yakorewe Abatutsi mu 1994; ariko basigara inyuma mu bijyanye n’ubugeni bitewe n’impamvu zirimo ubushobozi buke, kubura amahugurwa ahagije mu bijyanye n’ubugeni n’izindi mbogamizi zo mu buzima busanzwe.
Ushingiye no ku bihangano bimuritse mu Ngoro y’Ubugeni n’Ubuhanzi y’i Kanombe “Hari icyuho kinini hagati y’ibihangano by’abagore n’abagabo.
Ibi ntibisobanuye ko badashoboye, bafite impano muri bo kuko na bake bari muri uwo mwuga bakora ibihangano byiza cyane, bimwe muri byo bifite ubwiza burenze ibya basaza babo.
Imurika rizakorwa nk’uburyo bwo gukora ubukangurambaga mu bari n’abategarugori, binyuze mu butumwa bukubiye mu nsanganyamatsiko y’imurika no mu bihangano byabo byateguwe kandi bizamurikwa, bakangurirwa kwigirira icyizere, gutinyuka no kugaragaza impano bafite mu by’ubugeni.
Iri murika ryateguwe hagamijwe gufasha abahanzikazi bato no kubaharurira inzira zo kungukira mu bikorwa byabo; gufasha abanyabugeni b’abagore gutegura ibikorwa byo kumurika ibihangano byabo; kwerekana agaciro ko gushora mu bushobozi bw’umugore no kubafasha kugeza imishinga yabo ku rwego mpuzamahanga, byanafasha abandi kubigiraho.
Rizahuza abanyabugeni b’abari n’abategarugori 35 bo mu bihugu bitandatu birimo u Rwanda, Amerika, u Bufaransa, u Bubiligi, Serbia na Repubulika Iharanira Demokarasi ya Congo.
INMR yateguye iri murika ifatanyije n’Ikigo Ndangamuco cy’Abadage Goethe Institut-Kigali.
Ibyo bigo byombi byafashije abari n’abategarugori b’abanyabugeni mu kuritegura, kubaha amahugurwa n’ubushobozi bwo gukora ibihangano byabo no gutunganya imurika riboneye.
Umuhango wo kwizihiza Umunsi Mpuzamahanga w’Ingoro Ndangamurage uzanyuzwa kuri murandasi (Webex) ku wa 18 Gicurasi 2020 saa Cyenda.
Abifuza kuwukurikirana baziyandikisha bohereza ubutumwa kuri [email protected] cyangwa bakandikira ikigo banyuze ku mbuga nkoranyambaga.
Biteganyijwe ko umukozi w’Ingoro ndangamurage azasobanurira abazakurikira iki gikorwa ibijyanye n’imurika, ababwira ubutumwa bukubiye mu bihangano bigize imurika nkuko bigenda mu gihe bari gusura bisanzwe.
U Rwanda rufite Ingoro z’Umurage umunani zimuritse umurage n’amateka by’igihugu ku mibereho y’abagituye, imyemerere, imyidagaduro, imyambarire, imiziro n’imiziririzo, amateka yacyo.
Nyuma ya gahunda ya Guma mu rugo yashyizweho mu kwirinda ikwirakwira rya COVID-19, ibikorwa byo gufungura imiryango ku basura ingoro ndangamurage byarasubukuwe ku wa 5 Gicurasi 2020.
Imihango n’imigenzo yakorwaga n’Abanyarwanda mu kwirukana ibiza n’ibyorezo
Mu bihe byo ha mbere mu Rwanda iyo hadukaga ibiza by’umwuzure n’amapfa n’ibyorezo by’indwara z’abantu n’amatungo bikayogoza igihugu, habagaho imihango n’imigenzo yakorwaga kugira ngo ibyo byorezo bigende.
Mu bihe byo ha mbere mu Rwanda iyo hadukaga ibiza by’umwuzure n’amapfa n’ibyorezo by’indwara z’abantu n’amatungo bikayogoza igihugu, habagaho imihango n’imigenzo yakorwaga kugira ngo ibyo byorezo bigende.
Imihango yakorwaga ahanini yabaga ishingiye ku biteganywa n’Ubwiru, umwuga w’Ubupfumu, Ubuvubyi Ubuhennyi, Ubuhoryo n’Ubuhaditsi.
Igitabo “Imizi y’u Rwanda" cyanditswe n’Umusizi Nsanzabera Jean de Dieu, inzobere mu muco, amateka n’Ubuvanganzo, havugwamo ko buri cyorezo cyateraga u Rwanda, habaga hari uburyo bwateguwe bwo kucyohera cyangwa kukirukana bakoreshejwe imwe muri iyo migenzo n’imihango yashyizwe u Rwanda rwahangwaga.
Inzira ya Kivu: Ni inzira yabagamo urwunge rw’imihango yakorwaga mu gihe mu gihugu habaga hateye umwuzure ukangiza byinshi mu gihugu.
Bakoraga imihango yo kwirunka uwo mwuzure.
Inzira ya Muhekenyi: Ni inzira yabagamo urwunge rw’imihango yakorwaga mu gihe habaga hateye ibyonnyi n’indwara z’amatungo, bityo hagakorwa imihango n’imigenzo yo kuyohera.
Nyuma y’imihango y’ibwami ijyanye n’ubwiru bwo kohera ibiza n’ibyorezo, hakurikiragaho abahanga gakondo mu kuvura icyateye icyo cyorezo no kucyohera ntikizagaruke.
Bamwe muri bo bakoraga iyo mihango, ni aba bakurikira:
Abavubyi: Mu Rwanda rwo ha mbere, abavubyi bari bafite umumaro uhanitse mu mibereho myiza y’abaturage cyane cyane mu buhinzi .
Umwuga wabo gakondo wari uwo kuvuba imvura ikagwa iyo yabaga yahagamye, no kuyohera ikagenda iyo yabaga yaciye ibintu.
Iyo habaga hateye amapfa cyangwa se umwuzure, icyo gihe nibwo abavubyi nk’inzobere mu kumanura imvura bahagurukaga bagakora imihango yo kuyimanura ikagwa, amapfa akagenda.
Iyo yabaga yaciye ibintu hakaba umwuzure, nabwo bakoraga imihango yo kuyohera.
Abahoryo: Abahoryo nabo ni bamwe mu banyamihango b’ibwami bagiraga uruhare runini ku gukurikirana ibihingwa mu murima no kuvura ibyonnyi by’indwara zabaga zadutse mu myaka.
Barahagurukaga bagakora imihango yo kuvuma ibyo byonnyi no kuvuguta imiti yo kubyamurura ku butaka bw’u Rwanda.
Abahaditsi: Ni bamwe mu banyamihango b’ibwami bari bagiraga uruhare runini ku gukurikirana indwara z’amatungo zabaga zadutse mu bworozi bw’I Rwanda.
Icyo gihe nibwo Abahaditsi barahagurukaga bagakora imihango yo kuvuguta imiti yo kubyamurura mu Rwanda.
Abahennyi: Abahennyi nabo bari bamwe mu banyamihango b’ibwami bifashishwaga mu kuvura indwara z’ibyorezo zibasiye abantu no kuvuma ababisha banga u Rwanda.
Iyo habaga hateye ibyorezo by’indwara, icya mbere bakoraga ni ukumenya inkomoko yabyo, basanga ari ibirogano bagahenera uwabikoze akaba ikivume, basanga ari icyorezo cy’inzaduka bakagishakira amasubyo yo kucyohera.
Nibo batangaga amasubyo yo kuvura amahumane, ibinyoro, ubushita n’izindi.
Mu kwamurura no kohera ibyozezo by’indwara z’abantu n’amatungo, Abanyarwanda bifashishaga kandi amazi y’ubuhoro, yeza igihugu agakiza ubwandure akamurura ibiza by’indwara n’umuze byazengereje igihugu.
Bigaragaza ko kuva kera Abanyarwanda bari bafite ubuhanga n’ubushobozi bifashishaga mu guhashya umwanzi w’ubuzima bwabo n’ibyabo.
Ni abantu bakoresheje ubwenge bw’umwimerere mu kwirwanaho bahagarara ku buzima bwabo ngo butaganzwa n’ibyorezo by’indwara n’ibiza by’amapfa n’imyuzure.
Gukena Afurika yabihisemo: Ibidasanzwe mu gitabo gishya cya Apôtre Mutabazi
Apôtre Mutabazi Kabarira (Brain) yasohoye igitabo "African Poverty is a Choice" cyinjira mu mizi y’ubukene bwa Afurika n’inkomoko yabwo n’uburyo Abanyafurika babwivanamo baramutse babishatse.
Apôtre Mutabazi Kabarira (Brain) yasohoye igitabo "African Poverty is a Choice" cyinjira mu mizi y’ubukene bwa Afurika n’inkomoko yabwo n’uburyo Abanyafurika babwivanamo baramutse babishatse.
Iki gitabo cyagiye hanze mu minsi ishize, gikubiyemo ingingo zitandukanye zigaragaza ibyahejeje Afurika mu bukene, uko ibindi bihugu byabashije kwiteza imbere n’uburyo buri munyafurika abigize ibye akiheraho, uyu mugabane warenga indi yose mu bukire.
Apôtre Mutabazi mu gitabo cye "African Poverty is a Choice" avuga ko ikibazo gikomeye Abanyafurika bafite ari uko bataramenya aho ikibazo bafite gituruka, bagashaka buri gihe guhirikira ibibazo ku bandi, batarebye bo ubwabo icyo bakora ngo bikemuke.
Yagize ati “Buri muntu afite ubushobozi buri muri we n’impano arusha abandi bantu, ariko abantu benshi babaho ubuzima bwo kutayimenya no kutayikoresha mu mwuzuro wayo, ari nacyo kibazo Afurika ifite, ntabwo bajya bizera ubushobozi bifitemo.
“Usanga Umunyafurika yarageze ahantu yiyakira.
Umuntu akavuga ngo njye ndi umucuruzi ukomeye, nzajya njya kurangura mu Bushinwa nze mbicuruze bagenzi banjye njye hariya ngagare kandi aho uvuye kubirangura ababikora bavukiye icyenda nk’ayo wavukiye.
Mutabazi yagaragaje ko abantu benshi batekereza ko ubukene bwa Afurika buterwa n’ubuyobozi, nyamara we iyo asesenguye avuga ko ubuyobozi atari cyo kibazo kuko nta wakoze ibifitiye Afurika inyungu ngo asubizwe inyuma.
Ati “Abantu benshi baravuga ngo muri Afurika haba igitugu, ibyo nzapfa ntabyemeye.
Muri politiki wenda harimo gukanira kandi nabyo bifite impamvu kuko Abanyafurika kubera inzara bafite barashonje kandi bararakaye.
Ikibazo ni uko barakariye umuntu utari we.
Yavuze ko abayobozi icyo bashinzwe ari ugushyiraho imirongo migari no gufasha abagize igitekerezo kizima ariko badashinzwe gutekerereza umuntu.
Mutabazi yagaragaje ko ikibazo kiri ahantu hatandukanye harimo n’uburezi, aho umwarimu atanga bike ku munyeshuri cyangwa se umwanya munini bakawumara biga ibyo batazakoresha mu buzima.
Mu gitabo "African Poverty is a Choice" kandi Mutabazi anenga uburyo abanyabwenge ba Afurika basa nk’aho ntacyo bayimariye, aho barangiza kuminuza bakaza baje gusaba akazi aho gukoresha ibyo bize bafasha Afurika kuvumbura no gukemura ibibazo bihari.
Yanenze na Guverinoma za Afurika uburyo zifata abitwa ko ari abahanga (aba- génies) bagashyirwa mu myanya y’ubuyobozi itabafasha gushyira mu bikorwa ibyo bize.
Kuri we asanga mu buyobozi, abahanga badakwiriye kurenga 30 %, abandi bakajya gukora ibyo bize.
Ku bitwaza abakoloni ngo nibo bahejeje Afurika inyuma, Apôtre Mutabazi yabihakanye avuga ko ibyo biri mu nyungu zabo nta kosa ririmo, ahubwo ikosa riri ku banyafurika batamenya icyo bakeneye ngo babikumire.
Ati “Inzira abanyafurika turi gucamo ngo tuve mu bukene, si iyo ibihugu biri kudutera inkunga byaciyemo.
U Burayi na Amerika bizahora iteka bihari kugira ngo biduhe intwaro nituvuga ko turambiwe abayobozi twita abanyagitugu ariko nituvuga ko dukeneye Kaminuza ya Harvard cyangwa MIT ngo bayitwubakire, n’aho wababwira ko ari ku ideni bazakubwira ngo cira birarura.
Mutabazi kandi yerekana ko Abanyafurika ubwabo bakomeza kudakoresha ubushobozi bifitemo, aho atanga urugero rw’umuntu wumva ko akomeye akajya kurangura mu mahanga, nyamara atabasha gukopera ibyo ajya kurangura ngo umunsi umwe nawe azabikorere mu gihugu cye, mu gihe ariyo nzira ibihugu byinshi nk’u Bushinwa n’u Buyapani byagiye bikoresha ngo bitere imbere.
Ikindi atangaho inama kizavana Afurika mu bukene, ni ukudatekereza amafaranga mbere y’ibindi byose kuko bituma badashyira umwanya ku byagira akamaro k’igihe kirekire.
Ati “Ibintu bituma abantu bakena ni uguhora iteka batekereza babanjirije ku mafaranga.
Inzira izana ubukire, reba ikibazo wiyumvemo ko ufite ubushobozi bwo kugikemura ugikemure wishyurwe amafaranga ariko nuhita utekereza amafaranga, uzashaka inzira y’ubusamo yo guhita uyabona.
Itangazamakuru, abamenyekanisha Afurika n’ibiyikorerwamo ndetse n’abadipolomate, Mutabazi abashinja kudakoresha imbaraga ngo ibyakorewe muri Afurika bimenyekane nk’uko ahandi bikorwa, agasaba ko bikosorwa niba dushaka ko Afurika iva mu bukene.
Apôtre Mutabazi yashinze ikigo "INVENT AFRICA" kigamije gutanga inama n’ubujyanama ku mishinga n’ibindi.
Bategura inama zigamije gufasha abantu gukuza no kubyaza umusaruro ibitekerezo bibarimo n’ibindi.
Igitabo "African Poverty is a Choice" kiboneka kuri office ya "Invent Africa" ku Kimihurura inyuma y’ahakorera StarTimes cyangwa ugahamagara kuri +250788309513 (WhatsApp) bakakikuzanira aho uherereye, ushobora no kohereza email kuri: [email protected]
RALC yasohoye igitabo gikubiyemo ingamba zo guteza imbere isoko ry’ibihangano nyarwanda
Inteko Nyarwanda y’Ururimi n’Umuco, RALC yasohoye igitabo gikubiyemo ingamba zizafasha abahanzi bo mu Rwanda guteza imbere isoko ry’ibihangano byabo.
Inteko Nyarwanda y’Ururimi n’Umuco, RALC yasohoye igitabo gikubiyemo ingamba zizafasha abahanzi bo mu Rwanda guteza imbere isoko ry’ibihangano byabo.
Iki gitabo kigamije gufasha abahanzi mu ngeri zitandukanye kubyaza umusaruro impano zabo, bikava ku rwego rwo hasi bikajya ku rwego rw’igihugu na mpuzamahanga.
Nubwo gisohotse uyu mwaka, cyarangije kwandikwa umwaka ushize.
Umwanzuro wo kwandika iki gitabo cyiswe ‘Marketing Strategies for the Promotion of Cultural and Creative Industries in Rwanda’, waje nyuma yo kubona ko hari Abahanzi nyarwanda benshi bakora ibihangano byiza ariko ntibirenge umutaru cyangwa ngo bibabyarire inyungu.
Umunyamabanga Nshingwabikorwa w’Agateganyo wa RALC, Nsanzabaganwa Modeste, yabwiye IGIHE ko bizeye umusaruro ku bahanzi n’ibihangano byabo nyuma yo gushyira hanze icyo gitabo.
Ati “Hari impano y’umuhanzi, akajya mu nganzo agahanga ariko hakavuka ikibazo cy’icyo akoresha ibyo bihangano.
Iyo agize Imana umuntu umwe cyangwa babiri barabibona bakabireba cyangwa kabyumva ariko kugira ngo azazamure bya bihanganano abishyire ku isoko ry’igihugu cyangwa mpuzamahanga, bikaba ikibazo kandi ari ibintu ubona bishobora gukundwa.
“Nibwo twavuze ngo reka twegeranye inyandiko zikubiyemo inama zajya zifasha kugira ngo igihangano kizamuke kigere ku rwego rw’igihugu na mpuzamahanga.
Umuhanzi ntahange avuga ngo ndahangira gusa aho ndi mu mudugudu, ahange ahangira isi yose.
Ku isi hose, ubuhanzi bwinjiza miliyari ibihumbi bibiri z’amadolari buri mwaka, bugatanga akazi ku bantu miliyoni zisaga 29.
Nsanzabaganwa yavuze ko ikibazo kigikomereye abahanzi nyarwanda ari uburyo bwo gutunganya no kumenya kubyaza umusaruro ibihangano byabo.
Ati “ Twasanze ikintu umuhanzi ashoboye neza ari uguhanga, inganzo arayifite, agahanga ukabona koko ari mu nganzo ariko kugira ngo iyo mpano izagere ku bantu benshi bashoboka, ari rya koranabuhanga, kubitunganya, kubicuruza mu buryo bugezweho […] aho hantu hose haracyarimo ikibazo.
RALC ifite gahunda yo gushyira icyo gitabo no mu zindi ndimi zikoreshwa mu Rwanda nk’Ikinyarwanda, Igifaransa n’Igiswayire kugira ngo kizarusheho kugirira Abanyarwanda n’abaturarwanda benshi akamaro.
Iki gitabo kigaragaza ibibazo byihariye bya buri cyiciro cy’ubuhanzi mu Rwanda n’ingamba zafasha mu kubikemura.
Kije gikurikira izindi ntambwe nyinshi Inteko imaze gutera mu guteza imbere ubuhanzi n’inganda ndangamuco mu Rwanda zirimo gufasha abahanzi kwibumbira hamwe, gutera inkunga ibikorwa by’ubuhanzi n’ibindi.
Iki gitabo kigaragaza ishusho y’inganda ndangamuco mu byiciro bitandukanye birimo muzika, sinema, ubugeni n’ubukorikori, ikinamico, urwenya, imbyino, ubwiza n’imideri, ubwanditsi n’ubusizi.
RALC yashishikarije Abanyarwanda muri rusange, by’umwihariko abahanzi, kugira inyota yo gusoma iki gitabo kuko kirimo amakuru menshi yabafasha gutera imbere ku rwego mpuzamahanga; bityo ubuhanzi n’inganda ndangamuco bikabasha gutunga ababikora n’ababishoramo imari mu buryo burambye.
Ibyo bizatuma barushaho kugira uruhare mu guteza imbere ubukungu bw’Igihugu.
Kugeza ubu iki gitabo kiboneka mu isomero rya RALC no ku mbuga nkoranyambaga Inteko Nyarwanda y’Ururimi n’Umuco ikoresha hamwe no ku rubuga rwa murandasi rw’Inteko (www.
Vuba aha icyo gitabo kizashyirwa mu masomero anyuranye mu gihugu kugira ngo kibagereho kigere kuri benshi.
Imiryango yahamije ibigwi mu mateka y’u Rwanda: Igicumbi cy’umuryango w’umwami Ndoba
Mu mateka y’abakurambere mpangarwanda, hari imiryango yagiye ihamya ibigwi n’ibirindiro, ikagira amavugwa ku bw’ibigwi n’ibirindiro babaga barakoreye igihugu, hagati mu muryango mugari bakomokamo.
Mu mateka y’abakurambere mpangarwanda, hari imiryango yagiye ihamya ibigwi n’ibirindiro, ikagira amavugwa ku bw’ibigwi n’ibirindiro babaga barakoreye igihugu, hagati mu muryango mugari bakomokamo.
Ni imiryango yagiye igira amaboko akomeye kubera kugira imiryango migari igizwe n’abantu benshi kandi bagwije ubugabo igitinyiro n’ubuhangange.
Muri iki gice tukaba tugiye kubatekerereza amateka y’igicumbi cy’umuryango mugari ufite inkomoko ku mwami Ndoba, iki kikaba ari igice gikurikiraho mu bindi bizakurikiraho mu kubatekerereza imbumbe y’imiryango migari yabayemo ibihangange ikanagira n’inzu zikomeye mu mateka y’u Rwanda.
Nk’uko tubikesha igitabo “Iyororoka ry’Abanyarwanda, inkomoko y’imiryango migari ’’ dukesha Umusizi Nsanzabera Jean de Dieu, inzobere mu Busizi, umuco n’amateka y’u Rwanda, tugiye kwinjira mu muryango mugari w’abakomoka kwa Ndoba, mu mavu n’amavuko yawo n’inzu z’ibihangange zawukomotseho.
Ndoba ni mwene Ndahiro Ruyange rwa Yuhi Musindi, umwami wo mu mu muryango mugari w’Abanyiginya na Monde ya Gahutu, ukomoka mu muryango mugari w’Abega, yategetse ahasaga mu wa 1213 kugeza mu wa 1246.
Ni umwami wa 5 mu bami 28 bategetse u Rwanda, akaba n’umwami wa 5 mu Berekeza 34 b’umushinga wo kubaka u Rwanda.
Umwami Ndoba ni umwe mu Bami b’u Rwanda bagize inzu z’imiryango nyinshi ugereranyije n’abandi bami, akaba ari na we wagize inzu z’imiryango ntabarika mu bami bose bamubanjirije n’abamuherutse.
Ndoba, yakomotsweho n’inzu z’imiryango zigera kuri 13 zabaye ibihangange mu mu muryango mugari w’Abanyiginya kugeza ubwo aya mateka yandikwaga na n’ubu akivugwa.
Yagize n’imimaro myinshi mu bigaragara mu gushyira mu bikorwa umushinga wo kubaka u Rwanda.
Amateka atugaragariza ko Umwami Ndoba ya Ndahiro, yabyaye abana benshi, biganjemo Abahungu 11 aribi Mujiji, Mugunga, Mukobwa, Muturagara, Munyiga, Nyamuhanzi, Mupfumfu, Cyambwe, Biharage, Cyoba na Neza.
Aba bagabo b’Intarumikwa, nibo babaye inkomoko y’inzu z’imiryango zo kwa Ndoba zikomoka mu muryango mugari w’Abanyiginya.
Inzu z’imiryango zikomoka kwa Ndoba ni:
Abanyiginya b’ABAJIJI bakomoka kuri MUJIJI wa NDOBA ;
Abanyiginya b’ABENEMUGUNGA bakomoka kuri MUGUNGA wa NDOBA;
Abanyiginya b’ABAKOBWA bakomoka kuri MUKOBWA wa NDOBA;
Abanyiginya b’ABATURAGARA bakomoka kuri MUTURAGARA wa NDOBA;
Abanyiginya b’ABENEMUNYIGA bakomoka kuri MUNYIGA wa NDOBA;
Abanyiginya b’ABENENYAMUHANZI bakomoka kuri NYAMUHANZI ya NDOBA;
Abanyiginya b’ABENEMUPFUMFU bakomoka kuri MUPFUMFU wa NDOBA
Abanyiginya b’ABENECYAMBWE bakomoka kuri CYAMBWE cya NDOBA
Abanyiginya b’ABENEBIHARAGE bakomoka kuri BIHARAGE bya NDOBA
Abanyiginya b’ABENECYOBA bakomoka kuri CYOBA cya NDOBA
Abanyiginya b’ABENENEZA bakomoka kuri NEZA ya NDOBA
Abanyiginya b’ABENEGAHAYA bakomoka kuri GAHAYA ka RWASA rwa TURAGARA ,
Abanyiginya b’ABATARE bakomoka kuri KAREMERA NTARE RUSATSI rwa SINZI wa NYAMUHANZI wa NDOBA.
Abakomoka muri iyi miryango bararumbutse cyane muri uru Rwanda, ku buryo babumbye hafi kimwe cya kabiri cy’abakomoka mu muryango mugari w’Abanyiginya.
Ngaho iyo mwama mukuru wa Ndoba mu mizi yanyu mikuru ( Urabe wumva muntu w’i Rwanda, ibyo nibyo bisekuruza by’iwanyu mu muryango wo kwa Ndoba).
Tariki 15 Gicurasi: Umunsi umwanditsi n’umunyamateka Mgr Alexis Kagame yaboneyeho izuba
Iyo aza kuba akiriho, tariki 15 Gicurasi 2020 Musenyeri Alexis Kagame wahawe akazina ka Semateka aba yujuje imyaka 108 avutse.
Iyo aza kuba akiriho, tariki 15 Gicurasi 2020 Musenyeri Alexis Kagame wahawe akazina ka Semateka aba yujuje imyaka 108 avutse.
Musenyeri Alexis Kagame, yabaye umuhanga udasanzwe, umwanditsi n’umunyamateka ukomeye, akibukirwa ku bitabo byuje ubuhanga yanditse n’ibisigo birimo Indyoheshabirayi, Inganji Karinga, Umuririmbyi wa Nyiribiremwa, Isoko y’Amajyambere n’ibindi.
Yavutse kuwa 15 Gicurasi 1912 i Kiyanza mu Buliza, ubu ni mu murenge wa Ntarabana mu Karere ka Rulindo mu Majyaruguru.
Mu myaka 69 y’ubuzima bwe, Kagame yasize umusanzu ukomeye asiga u Rwanda na Afurika bamumenye nk’umunyamateka, umuhanga mu ndimi n’umuhanga mu byo gutekereza (filozofiya).
Ubuzima bwe mu buto
Kagame yakuze ari umuhanga haba mu bitekerezo no mu mivugire, yaje kuba inshuti ya hafi y’umwami Mutara III Rudahigwa waje no kumuha uburenganzira bwo gukusanya ibitekerezo by’Abiru ngo abyandikemo igitabo.
Yatangiye kwiga mu Ishuri rya Leta Mbiligi Gatolika mu Ruhengeri mu 1925, icyo gihe yari afite imyaka 13.
Yaharangije nyuma y’imyaka itatu mu 1928, asaba kujya mu iseminari nto i Kabgayi mu karere ka Muhanga mu 1929, aharangiriza mu 1933.
Yakomeje mu iseminari nkuru ari umuhanga mu buryo budasanzwe, kugeza abaye umupadiri mu 1941.
Alexis Kagame nk’umwanditsi
Mu 1943 nibwo Kagame yasohoye igitabo cye cya mbere cyagarukaga ku mateka y’u Rwanda yise Inganji Karinga, gikurikirwa n’ibindi byinshi bigaruka no ku busizi, agenda ahuza imyemerere gakondo n’ubuzima bwa gikirisitu, ingingo yanditseho cyane.
Alexis Kagame kandi yagiye akora inyingo nyinshi zirebana n’ubusizi nyabami.
Musenyeri Kagame yifashishije ibyiciro biboneka mu rurimi rw’Ikinyarwanda agaragaza ubuhanga bw’Abanyafurika mu mitekerereze, mu bushakashatsi bwamuhesheje impamyabushobozi y’ikirenga mu bya filozofiya muri Kaminuza ya Mutagatifu Gregoire i Roma, igitabo gishingiye ku iyigandimi nyarwanda, yise “La philosophie Bantu-Rwandaise de l’être", hari mu 1956.
Agarutse mu Rwanda, yatangiye kwigisha mu iseminari asohora n’ibitabo byinshi, bitari ku mateka y’u Rwanda gusa, ahubwo bigera no ku rurimi rw’Ikinyarwanda.
Mu 1959 nyuma y’itanga ry’Umwami Mutara III Rudahigwa, ingoma ya Cyami yatangiye gusa n’ivaho, ariko Alexis Kagame we kubera ibitekerezo bikomeye yari afite ntiyagira ikindi kibazo, ahubwo ahabwa kujya kwigisha muri Kaminuza Nkuru y’u Rwanda ubwo yashigwaga mu 1963.
Icyo gihe kandi yari n’umwarimu muri Kaminuza y’Igihugu ya Zaire i Lubumbashi, ubu ni muri Repubulika Iharanira Demokarasi ya Congo, aho yigishaga amateka ya Afurika y’iburasirazuba n’iyo hagati.
Kuwa 5 Nyakanga mu 1979 yahawe na leta impeta y’ishimwe ubwo yagirwaga “Officier de l’ordre national des Grands lacs", ndetse amaze kugirwa igisonga cya Musenyeri muri diyosezi ya Butare muri 1980, Papa Yahani Pawulo wa II yamugize Musenyeri w’icyubahiro ku ya 4 Nyakanga 1981, aba Musenyeri atyo nubwo atari umwepisikopi nk’abo tuzi ubu.
Kuwa 2 Ukuboza 1981 nibwo Musenyeri Alexis Kagame yitabye Imana aguye mu bitaro by’i Nairobi muri Kenya aho yari yagiye kwivuza, ndetse umurambo we leta yishingira kuwuzana mu Rwanda kubera agaciro yari afite mu gihugu.
Kagame yabaye mu Nama y’Ubuyobozi bwa Rwanda-Urundi kuva muri 1956 kugeza ku bwigenge bw’u Rwanda.
Uretse ibihembo mpuzamahanga, kuwa 3 Nzeri 2014, Musenyeri Alexis Kagame yashyikirijwe igihembo n’Inteko Nyarwanda y’Ururimi n’Umuco cyiswe “Igihembo Cya Akademi", cyashyizweho hagamijwe gushima abantu bakora ibikorwa by’indashyikirwa mu kubungabunga ubusugire n’iterambere by’ururimi n’umuco by’u Rwanda.
Abandi bantu batandatu basanganywe Coronavirus, barindwi barayikira
Minisiteri y’Ubuzima yatangaje ko mu Rwanda habonetse abantu batandatu basanganywe Coronavirus mu bipimo 982 byafashwe uyu munsi mu gihe abagera kuri barindwi bakize.
Minisiteri y’Ubuzima yatangaje ko mu Rwanda habonetse abantu batandatu basanganywe Coronavirus mu bipimo 982 byafashwe uyu munsi mu gihe abagera kuri barindwi bakize.
Kuva umurwayi wa mbere wa COVID-19 iterwa n’agakoko gashya ka Coronavirus agaragaye ku butaka bw’u Rwanda, hamaze kuboneka abantu 314 bayanduye mu bipimo 53 317.
Muri bo harimo abantu 216 basezerewe mu bitaro nyuma yo kuvurwa bagakira.
Aba barimo barindwi bakize kuri uyu wa 20 Gicurasi 2020.
Ku wa Kabiri, hari hagaragaye abarwayi 11 bashya ndetse bose ni abashoferi b’amakamyo yambukiranya imipaka n’abo bakorana.
Aba bakigera mu Rwanda bashyizwe mu kato ndetse ni naho bapimiwe.
Kugeza ubu ibitaro byita ku barwayi ba Coronavirus bibarizwamo abantu 98, bari kwitabwaho ndetse bameze neza.
Mu Rwanda nta murwayi uraremba cyangwa ngo ahitanwe na Coronavirus yibasiye Isi.
Ishami ry’Umuryango w’Abibumbye ryita ku Buzima (OMS) ryemeje ku wa 11 Werurwe 2020 ko Coronavirus ari icyorezo cyugarije Isi bitewe n’ubwiyongere bw’abayandura.
Kuva Coronavirus igaragaye bwa mbere mu Mujyi wa Wuhan mu Bushinwa, abantu 5 039 517 bamaze kuyandura, yahitanye 326 530 mu gihe 1 994 012 bayikize.
Ibimenyetso bya Coronavirus birimo inkorora, ibicurane, guhumeka bigoranye n’umuriro.
Yandura binyuze mu matembabuzi aturuka mu myanya y’ubuhumekero.
Abaturarwanda basabwa gukomeza kubahiriza amabwiriza ya Leta hitabwa cyane cyane ku gukaraba intoki kenshi n’amazi n’isabune, kwambara udupfukamunwa n’amazuru mu gihe umuntu avuye mu rugo cyangwa ahuye n’abantu benshi.
Abantu icyenda banduye Coronavirus mu Rwanda, abayikize biyongeraho 1 baba 238
Abantu icyenda basanzwemo Coronavirus mu bipimo 892 byafashwe kuri uyu wa Mbere mu gihe umwe yasezerewe mu bitaro bigatuma umubare w’abakize mu Rwanda ugera kuri 238.
Abantu icyenda basanzwemo Coronavirus mu bipimo 892 byafashwe kuri uyu wa Mbere mu gihe umwe yasezerewe mu bitaro bigatuma umubare w’abakize mu Rwanda ugera kuri 238.
Umurwayi wa mbere wa COVID-19 iterwa n’agakoko ka Coronavirus yabonetse mu Rwanda ku wa 14 Werurwe 2020, yari Umuhinde ukorera rimwe mu mashami ya Loni mu gihugu wari uvuye mu Mujyi wa Mumbai.
Kuva icyo gihe mu gihugu hamaze kuboneka abantu 336 banduye mu gihe muri bo abakize bangana na 238.
Abarwayi bashya bari kuboneka biganjemo ‘abashoferi n’abakorana na bo’ bagaragara ku Mupaka wa Rusumo uhuza u Rwanda na Tanzania.
Itangazo rya Minisante ryo kuri uyu wa 25 Gicurasi 2020 rivuga ko "abarwayi bashya bose bahise bashyirwa mu kato bakihagera.
U Rwanda rwakajije ingamba mu gukumira ikwirakwira rya Coronavirus, aho nk’abantu baba mu Rwanda bari mu mahanga bemerewe gutaha ariko bagera mu gihugu bagahita bashyirwa mu kato k’iminsi irindwi bari ahantu hateganyijwe biyishyurira serivisi zose, indi minsi irindwi bakayimara bari mu kato mu ngo zabo ariko nabwo bakurikiranwa n’inzego z’ubuzima.
Ni mu gihe ubu kwambara agapfukamunwa n’amazuru byagizwe ibwirizwa rusange ku muntu wese ugiye mu ruhame ari nako abantu basabwe kwirinda kujya mu kivunge ahubwo n’aho bari bakaba batandukanye ku buryo batakwanduzanya byoroshye.
Abaturarwanda kandi banasabwa gukomeza kubahiriza amabwiriza ya Leta hitabwa cyane cyane ku gukaraba intoki kenshi n’amazi n’isabune no guhana intera ya metero.
Ibimenyetso bya Coronavirus birimo inkorora, ibicurane, guhumeka bigoranye n’umuriro.
Yandura binyuze mu matembabuzi aturuka mu myanya y’ubuhumekero.
Coronavirus yagaragaye bwa mbere mu Mujyi wa Wuhan mu Bushinwa mu Ukuboza 2019; kuri ubu 5 559 788 bamaze kuyandura ku Isi yose, barimo 348 420 yahitanye na 2 333 710 bamaze kuyikira.
Abashakashatsi bagaragaje ibibi byo kwambikwa udupfukamunwa abana bari munsi y’imyaka ibiri
Abashakashatsi bo mu ishyirahamwe ry’abavuzi b’abana mu Buyapani, bagaragaje ko nubwo muri iki gihe abantu bose bambara udupfukamunwa kubera icyorezo cya Coronavirus, atari byiza kutwambika abana bari munsi y’imyaka ibiri.
Abashakashatsi bo mu ishyirahamwe ry’abavuzi b’abana mu Buyapani, bagaragaje ko nubwo muri iki gihe abantu bose bambara udupfukamunwa kubera icyorezo cya Coronavirus, atari byiza kutwambika abana bari munsi y’imyaka ibiri.
Aba baganga baburiye ababyeyi bababwira ko ari bibi kwambika udupfukamunwa abana bato kuko dutuma bagorwa no guhumeka, kugaragaza impinduka mu isura ndetse no kugaragaza ibyo batekereza cyangwa ibyiyumviro byayo.
Agapfukamunwa kandi ngo kongerera umwana ibyago byo gututubikana ndetse kakaba katuma ibihaha bye bidakora neza.
Umwana kandi ashobora kunanirwa guhumeka by’umwihariko nk’igihe yarutse mu gapfukamunwa.
Abashakashatsi bagaragaje ko abana bafite ibyago bike byo kwandura Coronavirus bityo atari ngombwa ko abari munsi y’imyaka ibiri bambikwa udupfukamunwa.
Batanu basanganywe Coronavirus mu Rwanda, batandatu basezererwa mu bitaro
Abantu batandatu bakize Coronavirus mu Rwanda mu gihe batanu bayisanganywe mu bipimo 1744 byafashwe kuri uyu wa Mbere.
Abantu batandatu bakize Coronavirus mu Rwanda mu gihe batanu bayisanganywe mu bipimo 1744 byafashwe kuri uyu wa Mbere.
Kuva umurwayi wa mbere agaragayeho Coronavirus mu Rwanda ku wa 14 Werurwe 2020, abantu 297 bamaze kuyisanganwa, muri bo abagera kuri 203 basezerewe mu bitaro nyuma yo gupimwa, ibizamini bikerekana ko nta bwandu bagifite mu mibiri yabo.
Kuri ubu mu bitaro byita ku banduye Coronavirus harimo abarwayi 94.
Ni umubare muto ugereranyije n’abasezerewe [203] kuva aba mbere bavuye mu Kigo Nderabuzima cya Kanyinya ku wa 5 Mata 2020.
Coronavirus yagaragaye bwa mbere mu Mujyi wa Wuhan mu Bushinwa mu Ukuboza 2019; kuri ubu 4 856 183 bamaze kuyandura ku Isi yose, barimo 318 375 yahitanye na 1 888 116 bamaze kuyikira.
Ibimenyetso bya Coronavirus birimo inkorora, ibicurane, guhumeka bigoranye n’umuriro.
Yandura binyuze mu matembabuzi aturuka mu myanya y’ubuhumekero.
Abaturarwanda basabwa gukomeza kubahiriza amabwiriza ya Leta hitabwa cyane cyane ku gukaraba intoki kenshi n’amazi n’isabune cyangwa gukoresha alukoro yabugenewe, kwambara udupfukamunwa n’amazuru ahantu hose.
Abanduye COVID-19 muri Kenya bageze ku 1214; uko mu bindi bihugu bihana imbibi n’u Rwanda byifashe
Abantu 1214 nibo bamaze kwandura COVID-19 muri Kenya nyuma y’uko iyi mibare yiyongereye kuri iki cyumweru kubera abantu bashya 22 bagaragaweho iki cyorezo bituma iki gihugu kiba icyibasiwe cyane muri Afurika y’Iburasirazuba.
Abantu 1214 nibo bamaze kwandura COVID-19 muri Kenya nyuma y’uko iyi mibare yiyongereye kuri iki cyumweru kubera abantu bashya 22 bagaragaweho iki cyorezo bituma iki gihugu kiba icyibasiwe cyane muri Afurika y’Iburasirazuba.
Abo 22 bagaragaweho Coronavirus bari hagati y’imyaka 24 na 73, muri bo 17 ni abagabo mu gihe batanu ari abagore.
Umubare munini ni abaturuka i Nairobi.
Abamaze gukira iki cyorezo muri iki gihugu ni 383 mu gihe abamaze gupfa bo biyongereyemo umuntu umwe bakagera kuri 51.
Mu bindi bihugu byo mu Karere, u Rwanda rumaze kugira abantu 327 banduye na 237 bakize.
Tanzania yo imaze ibyumweru bibiri idatangaza amakuru mashya kur iyi ndwara ariko imibare iheruka ku wa 8 Gicurasi yagaragazaga ko abanduye ari 509 mu gihe abapfuye bari 21 naho abakize ari 183.
Mu Burundi naho imibare iheruka ku wa 18 Gicurasi, igaragaza ko abantu 42 aribo banduye Coronavirus, umwe agapfa naho abakize bari 20.
Muri Uganda ho abamaze kwandura ni 198, abakize ni 68, nta n’umwe urapfa.
Muri Repubulika Iharanira Demokarasi ya Congo ho imibare y’abamaze kwandura ni 2141, abapfuye ni 63 mu gihe abamaze gukira ari 317, bituma kiba igihugu cyibasiwe cyane n’iki cyorezo mu bihana imbibi n’u Rwanda.
Abantu batanu bakize Coronavirus, umwe ni we wanduye mu Rwanda
Minisiteri y’Ubuzima yatangaje ko abantu batanu basezerewe mu bitaro nyuma yo gukira Coronavirus, mu gihe umwe yayisanganywe mu bipimo 1568 byafashwe uyu munsi.
Minisiteri y’Ubuzima yatangaje ko abantu batanu basezerewe mu bitaro nyuma yo gukira Coronavirus, mu gihe umwe yayisanganywe mu bipimo 1568 byafashwe uyu munsi.
Kuva umurwayi wa mbere wa Coronavirus abonetse mu Rwanda ku wa 14 Werurwe 2020, abantu 321 bamaze kuyisanganwa mu bagera ku 55 968 bafatiwe ibipimo.
Abantu ba mbere bakize Coronavirus ni Abanyarwanda batatu n’Umurundi umwe, basezerewe aho bari barwariye mu Kigo Nderabuzima cya Kanyinya ku wa 5 Mata 2020.
Kuva icyo gihe abamaze gukira ni 222, mu gihe 99 bakiri kwitabwaho kwa muganga.
Itangazo rya Minisiteri y’Ubuzima ryo kuri uyu wa Gatanu, ryagaragaje ko abantu batanu bakize mu gihe umwe ari we wasanganywe Coronavirus.
Abarwayi bari kugaragara muri iyi minsi ni abari gukurwa mu ‘bashoferi b’amakamyo yambukiranya imipaka n’abakorana na bo’.
Coronavirus yagaragaye bwa mbere mu Mujyi wa Wuhan mu Bushinwa mu Ukuboza 2019; kuri ubu 5 263 710 bamaze kuyandura ku Isi yose, barimo 337 852 yahitanye na 2 126 313 bamaze kuyikira.
Ibimenyetso bya Coronavirus birimo inkorora, ibicurane, guhumeka bigoranye n’umuriro.
Yandura binyuze mu matembabuzi aturuka mu myanya y’ubuhumekero.
Abaturarwanda basabwa gukomeza kubahiriza amabwiriza ya Leta hitabwa cyane cyane ku gukaraba intoki kenshi n’amazi n’isabune, guhana intera ya metero, kwambara udupfukamunwa n’amazuru mu gihe umuntu avuye mu rugo cyangwa agiye ahari abantu benshi.
Afurika y’Epfo yatangiye kugerageza uko urukingo rw’igituntu rwakwifashishwa mu kurwanya Coronavirus
Laboratwari yo muri Afurika y’Epfo yatangiye igerageza ryo kureba niba urukingo rusanzwe rukoreshwa mu guhashya indwara y’igituntu rwanifashishwa mu guhangana na Coronavirus.
Laboratwari yo muri Afurika y’Epfo yatangiye igerageza ryo kureba niba urukingo rusanzwe rukoreshwa mu guhashya indwara y’igituntu rwanifashishwa mu guhangana na Coronavirus.
Itsinda ryo muri Afurika y’Epfo riherutse gutangiza igerageza rya mbere muri Afurika, aho abakozi 250 bafite ibyago biri hejuru byo kwandura bahawe urukingo rwa Bacille Calmette-Guérin (BCG).
Ubu harimo kurebwa niba baba bafite ubwirinzi kuri Coronavirus kurenza abatararuhawe.
Iri gerageza biteganyijwe ko rizamara umwaka umwe, rizakorerwa ku bagera ku 3000 bo mu nzego z’ubuzima muri Afurika y’Epfo.
Ibyavuyemo by’ibanze bizamenyekana mu mezi atandatu uhereye igihe ryatangirijwe.
Igitekerezo cyo kugerageza ko BCG yahangana na Coronavirus ntabwo cyatangiriye muri Afurika y’Epfo, kuko uru rukingo rusanzwe rukoreshwa muri Afurika havurwa igituntu ndetse rukaba rwaranageragejwe mu Buholandi na Australie, harebwa ko wavura Coronavirus.
Muri Afurika y’Epfo, abana bategetswe guhabwa uru rukingo rw’igituntu, bivuze ko uruterwa biba ari inshuro ya kabiri, mu gihe mu Buholandi na Australie biba ari ubwa mbere.
Abo bashakashatsi bo mu Bufaransa nabo baherutse kugaragaza ko bateganya gukoresha urukingo rwa Bacille Calmette-Guérin (BCG) mu guhangana na Coronavirus, ariko bakabanza kurupimira ku bantu.
Mu kiganiro kuri Televiziyo ya LCI yo mu Bufaransa, Umuyobozi w’Ishami ry’Ubuvuzi mu Bitaro bya Cochin i Paris, Prof Jean Paul Mira n’Umushakashatsi mu Kigo gishinzwe Ubuzima n’Ubushakashatsi mu by’Ubuvuzi mu Bufaransa (Inserm), Prof Camille Locht, batanze igitekerezo cy’uko igeragezwa ry’urwo rukingo ryabanza gukorerwa muri Afurika.
Camille Locht yagize ati ‘‘Hari aho byagaragaye ko Bacille Calmette-Guérin (BCG) ifite ubushobozi bwo guhangana n’indwara z’ubuhumekero nk’igituntu, ibicurane nk’uko byagaragajwe mu nyigo zitandukanye.
Abakize COVID-19 biyongereyeho icumi bagera kuri 237, babiri nibo banduye mu 1400 bapimwe
Imibare mishya ya Minisiteri y’Ubuzima yagaragaje ko ubwandu bushya bwa Coronavirus mu Rwanda kuri iki Cyumweru ari abantu babiri bituma umubare w’abamaze kwandura iki cyorezo uba 327 naho abakize bagera kuri 237 nyuma y’icumi bakize.
Imibare mishya ya Minisiteri y’Ubuzima yagaragaje ko ubwandu bushya bwa Coronavirus mu Rwanda kuri iki Cyumweru ari abantu babiri bituma umubare w’abamaze kwandura iki cyorezo uba 327 naho abakize bagera kuri 237 nyuma y’icumi bakize.
Kuri iki Cyumweru tariki ya 24 Gicurasi, hafashwe ibipimo 1400 bya Coronavirus, muri bo, abantu babiri nibo basanganywe iki cyorezo.
Ibipimo byose bimaze gufatwa bimaze kugera ku 58477 byagaragayemo abantu 327 banduye.
Ibipimo byafashwe uyu munsi ni byinshi ugereranyije n’ibyari byafashwe ku munsi w’ejo kuko bwo hari hapimwe abantu 1109.
Kugeza ubu umubare munini w’ubwandu bwa COVID-19 mu Rwanda uturuka ku bantu baba baturutse mu mahanga, aho biganjemo abatwara amakamyo baturuka mu bihugu bihana imbibi n’u Rwanda.
Nko kuri uyu wa Gatandatu, abantu bane basanzwemo Coronavirus ni abashoferi b’amakamyo yambukiranya imipaka, bahise bakurikiranwa bacyinjira mu gihugu.
U Rwanda rukomeje gukaza ingamba mu gukumira ikwirakwira ry’iki cyorezo, aho nk’abantu baba mu Rwanda bari mu mahanga bemerewe gutaha ariko bagera mu gihugu bagahita bashyirwa mu kato k’iminsi irindwi bari ahantu hateganyijwe biyishyurira serivisi zose, indi minsi irindwi bakayimara bari mu kato mu ngo zabo ariko nabwo bakurikiranwa n’inzego z’ubuzima.
Ni mu gihe ubu kwambara agapfukamunwa byamaze kuba ibwirizwa rusange ku muntu wese ugiye mu ruhame ari nako abantu basabwe kwirinda kujya mu kivunge ahubwo n’aho bari bakaba batandukanye ku buryo amahirwe yo kwanduzanya aba ari make.
Abashoferi 11 b’amakamyo basanganywe Coronavirus, abakize bageze kuri 209
Minisiteri y’Ubuzima yatangaje ko abantu 11 basanganywe Coronavirus mu bipimo 1217 byafashwe uyu munsi mu gihe abagera kuri batandatu basezerewe mu bitaro.
Minisiteri y’Ubuzima yatangaje ko abantu 11 basanganywe Coronavirus mu bipimo 1217 byafashwe uyu munsi mu gihe abagera kuri batandatu basezerewe mu bitaro.
Itangazo rya Minisante ryo ku mugoroba wo kuri uyu wa Kabiri, tariki ya 19 Gicurasi 2020, rigaragaza ko mu ‘bipimo 1217 byafashwe, habonetse abarwayi bashya 11, batandatu bakize mu gihe nta wari wapfa.
Abarwayi bashya bagaragaye ni abashoferi b’amakamyo yambukiranya imipaka n’abo bakorana.
Kuva mu minsi ishize iki cyiciro cyatangiye kubonekamo abarwayi benshi ndetse byanatumye hakazwa ingamba zo gupima no kwita ku bakora mu bwikorezi bw’ibicuruzwa n’ibikoresho byambukiranya imipaka.
Kuva umurwayi wa mbere agaragayeho Coronavirus mu Rwanda ku wa 14 Werurwe 2020, abantu 308 bamaze kuyisanganwa mu bipimo 52 335 bimaze gufatwa, muri bo abagera kuri 209 basezerewe mu bitaro.
Kuri ubu ibitaro byita ku barwayi ba Coronavirus biri kubarizwamo abantu 99 bakiri kwitabwaho n’abaganga.
Kuri uyu wa Kabiri kandi Minisiteri y’Ubuzima yakiriye robots eshanu zahawe amazina ya Akazuba, Ikirezi, Mwiza, Ngabo n’Urumuri, zizakoreshwa by’umwihariko mu gupima umuriro no gukurikirana abarwaye Coronavirus no kubika amakuru yabo.
Ni uburyo bw’ikoranabuhanga bwiyongera ku bundi u Rwanda rurimo kwifashisha mu rwego rw’ubuvuzi, nko gukoresha indege nto za drones mu kugeza amaraso ahabwa indembe mu bitaro bitandukanye, kuzifashisha mu gutera imiti yica imibu itera malaria no gutanga amakuru ajyanye no kwirinda Coronavirus.
Coronavirus yagaragaye bwa mbere mu Mujyi wa Wuhan mu Bushinwa mu Ukuboza 2019; kuri ubu 4 956 725 bamaze kuyandura ku Isi yose, barimo 323 095 yahitanye na 1 941 288 bamaze kuyikira.
Ibimenyetso bya Coronavirus birimo inkorora, ibicurane, guhumeka bigoranye n’umuriro.
Yandura binyuze mu matembabuzi aturuka mu myanya y’ubuhumekero.
Abaturarwanda basabwa gukomeza kubahiriza amabwiriza ya Leta hitabwa cyane cyane ku gukaraba intoki kenshi n’amazi n’isabune cyangwa gukoresha alukoro yabugenewe, kwambara udupfukamunwa n’amazuru igihe cyose umuntu agiye aho ahurira n’abandi.
Batandatu bakize Coronavirus, batatu barayisanganwa mu bipimo 1074 byafashwe
Abantu batandatu bakize Coronavirus mu Rwanda mu gihe batatu bayisanganywe mu bipimo 1074 byafashwe kuri uyu munsi, bituma umubare w’abanduye ugera kuri 339.
Abantu batandatu bakize Coronavirus mu Rwanda mu gihe batatu bayisanganywe mu bipimo 1074 byafashwe kuri uyu munsi, bituma umubare w’abanduye ugera kuri 339.
Minisiteri y’Ubuzima yatangaje ko kuri uyu wa 26 Gicurasi 2020 hafashwe ibipimo 1074 bya Coronavirus, byagaragaje ko abantu batatu banduye mu gihe abasezerewe mu bitaro nyuma yo gukira bo ari batandatu.
Itangazo rya Minisante rivuga ko abasanganywe ubwandu bose "bahise bashyirwa mu kato bakihagera.
Muri iyi minsi ubwandu bushya bwiganje mu bashoferi b’amakamyo yambukiranya imipaka mu bihugu bihana imbibi n’u Rwanda.
Minisitiri w’Ubuzima, Dr Ngamije Daniel, yatangaje ko abasanganwa ubwandu benshi ari abashoferi b’amakamyo.
Yakomeje avuga ko “Ibipimo bizahoraho, tuzahora dupima tureba ko indwara idakwirakwira.
Ingamba zihari ntabwo twafunguye imipaka, muri bo abahagera turabasuzuma, ntaho baducikira.
Ku mipaka yose hari amatsinda yakira abantu bose baje, bagapimwa, usanzwe yaranduye akajya kwitabwaho ahabugenewe.
U Rwanda rukomeje gukaza ingamba mu gukumira ikwirakwira ry’iki cyorezo, aho nk’abantu baba mu Rwanda bari mu mahanga bemerewe gutaha ariko bagera mu gihugu bagahita bashyirwa mu kato k’iminsi irindwi bari ahantu hateganyijwe biyishyurira serivisi zose, indi minsi irindwi bakayimara bari mu kato mu ngo zabo ariko nabwo bakurikiranwa n’inzego z’ubuzima.
Ni mu gihe ubu kwambara agapfukamunwa byamaze kuba ibwirizwa rusange ku muntu wese ugiye mu ruhame ari nako abantu basabwe kwirinda kujya mu kivunge ahubwo n’aho bari bakaba batandukanye ku buryo amahirwe yo kwanduzanya aba ari make.
Ibimenyetso bya Coronavirus birimo inkorora, ibicurane, guhumeka bigoranye n’umuriro.
Yandura binyuze mu matembabuzi aturuka mu myanya y’ubuhumekero.
Ubushakashatsi bwerekanye ko hydroxychloroquine yongerera abarwaye Coronavirus ibyago byo gupfa
Ubushakashatsi bushya bwagaragaje ko nubwo hakomeje kuvugwa ibyo kuvura Coronavirus hakoreshejwe imiti ya hydroxychloroquine uvura Malaria cyangwa Chloroquine, nta nyigo iragaragaza ko ikora neza, ahubwo ubushakashatsi bwerekanye ko biteza ibyago birimo urupfu.
Ubushakashatsi bushya bwagaragaje ko nubwo hakomeje kuvugwa ibyo kuvura Coronavirus hakoreshejwe imiti ya hydroxychloroquine uvura Malaria cyangwa Chloroquine, nta nyigo iragaragaza ko ikora neza, ahubwo ubushakashatsi bwerekanye ko biteza ibyago birimo urupfu.
Mu bushakashatsi bwatangajwe kuri uyu wa Gatanu mu kinyamakuru cy’ibijyanye n’ubuvuzi, The Lancet, abashakashatsi bagaragaje ko abantu barembye cyane kubera COVID-19 bavuwe hakoreshejwe hydroxychloroquine na chloroquine, ibyago byo gupfa byiyongereye kimwe n’ihinduka ry’imiterere y’umutima, ibizwi nka ‘arrhythmia’.
Abashakashatsi bagenzuye abarwayi 96 000 bo mu bitaro 671 byo ku migabane itandatu y’Isi, bashyizwe mu bitaro hagati ya tariki 20 Ukuboza 2019 na 14 Mata 2020 kubera Coronavirus.
Abashyizwe mu bushakashatsi bari baravuye mu bitaro basezerewe cyangwa bapfuye mbere ya tariki 21 Mata 2020.
Muri abo harimo 65.
9% bo muri Amerika ya Ruguru, 17.
3% bo mu Burayi, 7.
9% bo muri Aziya, 4.
6% bo muri Afurika, 3.
7% bo muri Amerika y’Epfo na 0.
6% bo muri Australia.
Mu basaga ibihumbi 96 bari mu bitaro, abagera kuri 11.
1% baguye mu bitaro.
Hafatwaga abantu nibura mu masaha 48 bageze kwa muganga bagahabwa umuti wa chloroquine wonyine cyangwa chloroquine na Macrolide (umuti ukoreshwa mu kurwanya udukoko mu mubiri cyangwa antibiotique zirimo Clarithromycin, Azithromycin, Fidoximycin na Erythromycin); hydroxychloroquine yonyine cyangwa hydroxychloroquine hamwe na Macrolide; abatarahawe umuti n’umwe muri iyo ine.
Mu igenzura havanwemo abahawe imiti nyuma y’amasaha yarengaga 48 bageze mu bitaro cyangwa se bakayihabwa barembye cyane bashyizwe ku mwuka kimwe n’abarwayi bahawe umuti wa remdesivir.
Abashakashatsi bagize bati “Ibyavuyemo by’ibanze ni uko abantu baguye mu bitaro no kugira ibibazo by’ugutera k’umutima.
Mu gihe cyakorewemo ubushakashatsi hashyizwe mu bitaro abantu 96 032 bari bujuje ibisabwa mu bushakashatsi, barimo 14 888 bahawe imiti.
Abantu 1868 bahawe chloroquine, 3783 bahabwa chloroquine na macrolide, 3016 bahabwa hydroxychloroquine, naho 6221 bahabwa hydroxychloroquine na macrolide.
Abandi 81144 bo bakurikiranwe ku bundi buryo.
Imibare yerekanye ko mu bantu bavurwaga, abagera ku 10 698 bangana na 11.
1% bapfuye, bitandukanye n’abandi bitabwagaho batari ku miti kuko bo hapfuye 9.
Ubushakashatsi bukomeza buti “Nta kimenyetso na kimwe twabonye cy’inyungu yo gukoresha hydroxychloroquine cyangwa chloroquine yaba ikoreshejwe yonyine cyangwa se ikoreshejwe hamwe na macrolide.
Inyigo zabanje zakorwaga ku bantu bake cyane cyangwa inyigo nto zitarangira.
Ubwo buryo uko ari bune basanze bufitanye isano n’umubare munini w’abantu baguye mu bitaro.
Nibura umurwayi umwe muri 11 mu itsinda ryitabwagaho mu bundi buryo yaguye mu bitaro.
Nyamara mu bahabwaga imiti, umwe mu barwayi batandatu wahawe chloroquine cyangwa hydroxychloroquine yonyine yaguye mu bitaro.
Naho umurwayi umwe muri batanu bavuwe hakoreshejwe chloroquine yongeweho antibiotic yarapfuye, mu gihe umurwayi umwe muri bane bavuwe hakoreshejwe hydroxychloroquine yongeweho antibiotic yapfuye.
Muri ubwo bushakashatsi, Umuganga w’indwara z’umutima wo mu Bitaro bya Kaminuza ya Zurich, Dr.
Frank Ruschitzka, yavuze ko habuze ibimenyetso bigaragaza ibyiza by’iyo miti, ariko ubushakashatsi burakomeje.
Yakomeje ati “Ariko, ubu dushingiye ku nyigo yacu tuzi ko amahirwe yo kuba iyi miti yafasha umuntu urwaye COVID-19 ari make.
Ubushakashatsi bwagaragaje ko abantu bahawe hydroxychloroquine, ibyago byo gupfa byiyongereyeho 34 naho ibyago by’indwara z’umutima byiyongeraho 137 ku ijana.
Ku bahawe hydroxychloroquine hamwe na antibiotique, ibyago byo gupfa byiyongereyeho 45 ku ijana naho iby’indwara z’umutima byiyongeraho 411 ku ijana.
Ni mu gihe abahawe chloroquine ibyago byo gupfa byiyongereyeho 37 ku ijana naho iby’indwara z’umutima byiyongeraho 256 ku ijana naho abafashe chloroquine na antibiotic, ibyago byo gupfa byiyongereyeho 37 ku ijana maho ibyago by’indwara z’umutima bizamukaho 301 ku ijana.
Coronavirus ku wa 22 Gicurasi: Abanduye ku Isi bongeye kurenga ibihumbi 100 umunsi umwe
Nyuma y’aho ku wa Gatatu tariki 20 Gicurasi Ishami ry’Umuryango w’Abibumbye ryita ku Buzima, OMS, ryari ryatangaje ko abanduye icyorezo cya Coronavirus umunsi umwe ku Isi bari ibihumbi 106, kuri uyu wa Kane biyongereye baba ibihumbi 107.
Nyuma y’aho ku wa Gatatu tariki 20 Gicurasi Ishami ry’Umuryango w’Abibumbye ryita ku Buzima, OMS, ryari ryatangaje ko abanduye icyorezo cya Coronavirus umunsi umwe ku Isi bari ibihumbi 106, kuri uyu wa Kane biyongereye baba ibihumbi 107.
Iyi mibare ikomeje kwiyongera mu gihe ibihugu hirya no hino ku Isi bikomeje koroshya ingamba zo kuguma mu rugo hirindwa ko iki cyorezo gikomeza gukwira.
OMS kandi yatangaje ko kuri uyu wa Kane, abantu 4 926 aribo bapfuye ku Isi.
Ibi byatumye abamaze kwandura baba 5197863 naho abandi 334680 nibo bamaze gupfa.
Brésil yabaye igihugu cya gatandatu ku Isi gifite umubare w’abantu barenze ibihumbi 20 bapfuye kubera Coronavirus, ni nyuma y’aho kuri uyu wa Kane gipfushije abagera ku 1200.
U Bwongereza nabwo bwatangaje ko bwafashe ingamba zikomeye ku bantu binjira mu gihugu, ntibubahirize amabwiriza yo kwishyira mu kato.
Buvuga ko mu gihe uwo muntu azaba atahuwe ko atagiye mu kato k’iminsi 14, azajya acibwa amande y’amapawundi 1000, arenga miliyoni y’amafaranga y’u Rwanda.
Muri Leta Zunze Ubumwe za Amerika, kuri uyu wa Kane bapfushije abantu barenga 1418, abandi barenga ibihumbi 28 barandura.
Ibi byatumye abamaze kwandura Coronavirus muri iki gihugu baba 1620902, naho abandi ibihumbi 96 354 bamaze gupfa.
Leta Zunze Ubumwe za Amerika nizo zikomeje kuza imbere mu kugira umubare munini w’abanduye n’abamaze gupfa ku Isi, u Burusiya buri ku mwanya wa Kabiri mu banduye kuko ari 317554, hamaze gupfa 3 099.
Brésil iza ku mwanya wa gatatu kuko ifite abanduye 310 921 hamaze gupfa 20 082, muri Espagne handuye 280 117, hamaze gupfa 27 940, mu Bwongereza handuye 250 908, hamaze gupfa 36 042.
Ku mugabane wa Afurika wose hamaze kugaragara abantu 101 901 banduye Coronavirus, abamaze gupfa basaga 3 115 naho abakize ni 40 641.
Afurika y’Epfo iri imbere mu kugira abafite ubwandu benshi kuko ari 19 137, abamaze gupfa ni 369, ikurikirwa na Misiri ubu ifite abamaze gupfa benshi kuri uyu mugabane, kuko bageze kuri 696 naho abamaze kwandura ni 15 003.
Muri Afurika y’Iburasirazuba, kugeza ubu igihugu kiza imbere mu bwandu bwinshi ni Kenya kuko hamaze kwandura 1 109 hapfuye 50, Tanzania iza ku mwanya wa kabiri, kuko handuye 509 hapfuye 21.
U Rwanda rufite abanduye 320, abamaze gukira ni 217, muri Uganda ubu hari abanduye 160, mu Burundi handuye abantu 42 hapfa umwe naho muri Sudani y’Epfo hamaze kwandura abantu 481 hamaze gupfa bane.
Abashoferi 6 basanganywe Coronavirus mu Rwanda, abakize biyongeraho 1 baba 217
Abantu batandatu batwara amakamyo yambukiranya imipaka basanzwemo Coronavirus mu Rwanda kuri uyu munsi mu gihe umwe yasezerewe mu bitaro nyuma yo gukira.
Abantu batandatu batwara amakamyo yambukiranya imipaka basanzwemo Coronavirus mu Rwanda kuri uyu munsi mu gihe umwe yasezerewe mu bitaro nyuma yo gukira.
Abarwayi bashya basanganywe ubwandu bwa Coronavirus bose ni ‘abashoferi n’abakorana na bo’.
Aba bose bakuwe ku Mupaka wa Rusumo uhuza u Rwanda na Tanzania.
Bahise bashyirwa ahabugenewe kugira bitabweho ndetse ntibagire abandi bantu banduza.
Itangazo rya Minisiteri y’Ubuzima ryo kuri uyu wa Kane, ryagaragaje ko undi muntu umwe yakoze Coronavirus, asezererwa mu bitaro.
Umurwayi wa mbere mu Rwanda yabonetse ku wa 14 Werurwe 2020, yari Umuhinde ukorera rimwe mu mashami ya Loni mu gihugu wari uvuye mu Mujyi wa Mumbai.
Ku wa 5 Mata 2020, nibwo bane ba mbere barimo Abanyarwanda batatu n’Umurundi umwe basezererwaga aho bari barwariye mu Kigo Nderabuzima cya Kanyinya.
Kuva icyo gihe hamaze gukira 217 mu bantu 320 banduye.
Abakiri kwa muganga ni 103.
Kuva mu minsi ishize icyiciro cy’abatwara amakamyo yambukiranya imipaka cyatangiye kubonekamo abarwayi benshi ndetse byanatumye hakazwa ingamba zo gupima no kwita ku bakora mu bwikorezi bw’ibicuruzwa n’ibikoresho byambukiranya imipaka.
Abenshi muri bo ni abava muri Tanzania bajyanye ibicuruzwa mu Rwanda.
Muri Tanzania habarurwa abarwayi ba Coronavirus 509, abagera ku 183 bamaze gukira mu gihe 21 yabahitanye.
Coronavirus yagaragaye bwa mbere mu Mujyi wa Wuhan mu Bushinwa mu Ukuboza 2019; kuri ubu 5 141 142 bamaze kuyandura ku Isi yose, barimo 331 732 yahitanye na 2 051 407 bamaze kuyikira.
Ibimenyetso bya Coronavirus birimo inkorora, ibicurane, guhumeka bigoranye n’umuriro.
Yandura binyuze mu matembabuzi aturuka mu myanya y’ubuhumekero.
Abaturarwanda basabwa gukomeza kubahiriza amabwiriza ya Leta hitabwa cyane cyane ku gukaraba intoki kenshi n’amazi n’isabune, guhana intera ya metero, kwambara udupfukamunwa n’amazuru mu gihe umuntu avuye mu rugo cyangwa agiye ahari abantu benshi.
Abantu 19 bakize Coronavirus, abanduye mu Rwanda biyongeraho batatu baba 292
Abantu 19 bakize Coronavirus basezererwa mu bitaro mu gihe mu bipimo 1135 byafashwe kuri uyu wa 17 Gicurasi 2020 abarwayi batatu basanganywe iki cyorezo, byatumye umubare w’abanduye ugera kuri 292.
Abantu 19 bakize Coronavirus basezererwa mu bitaro mu gihe mu bipimo 1135 byafashwe kuri uyu wa 17 Gicurasi 2020 abarwayi batatu basanganywe iki cyorezo, byatumye umubare w’abanduye ugera kuri 292.
Ni ku nshuro ya mbere, umubare w’abantu benshi wasezerewe mu bitaro kuva umuntu wa mbere wanduye Coronavirus mu Rwanda agaragaye ku wa 14 Werurwe 2020.
Mu Rwanda abamaze gukira icyorezo cya COVID-19 giterwa n’agakoko ka Coronavirus kugeza ubu ni 197 barimo 19 basezerewe uyu munsi.
Umubare w’abantu bakize niwo munini w’abasezerewe mu bitaro umunsi umwe kuva aba mbere basezerewe ku wa 5 Mata 2020.
Kuri ubu umubare w’abari mu bitaro uri munsi y’ijana [95], imibare yaherukaga mu ntangiriro za Mata 2020.
Bitandukanye no mu minsi yashize ubwo humvikanaga ko umuntu wanduye yasanzwe muri ‘quartier’ runaka nk’uko byagenze mu Gatenga cyangwa i Gicumbi, uwanduye akajyanwa mu bitaro n’abo bahuye bagashyirwa mu kato.
Abarimo gusangwamo ubwandu ni abafatirwa ku mupaka, bagashyirwa mu kato, bagapimwa.
Ibimenyetso bya Coronavirus birimo inkorora, ibicurane, guhumeka bigoranye n’umuriro.
Yandura binyuze mu matembabuzi aturuka mu myanya y’ubuhumekero.
Abaturarwanda basabwa gukomeza kubahiriza amabwiriza ya Leta hitabwa cyane cyane ku gukaraba intoki kenshi n’amazi n’isabune, kwambara udupfukamunwa mu gihe umuntu avuye mu rugo cyangwa ahuye n’abantu benshi mu nsisiro cyangwa ahatuye imiryango myinshi.
Umuntu wese ashobora kwipimisha akoresheje telefoni akanda *114# agakurikiza amabwiriza.
Ugaragaza ibimenyetso bya Coronavirus asabwa guhamagara telefoni itishyurwa ya 114, cyangwa akohereza ubutumwa bwa WhatsApp kuri +250788202080 cyangwa akitabaza umujyanama w’ubuzima umwegereye.
Ishami ry’Umuryango w’Abibumbye ryita ku Buzima (OMS) ryemeje ku wa 11 Werurwe 2020 ko Coronavirus ari icyorezo cyugarije Isi bitewe n’ubwiyongere bw’abayandura.
Coronavirus yagaragaye bwa mbere mu Mujyi wa Wuhan mu Bushinwa mu Ukuboza 2019; kuri ubu 4 772 716 bamaze kuyandura ku Isi yose, barimo 315 189 yahitanye na 1 844 162 bamaze kuyikira.
Leta yatangiye gupima Coronavirus mu bamotari mbere y’uko basubira mu muhanda
Minisiteri y’Ubuzima yatangiye gupima abamotari icyorezo cya Coronavirus, mbere y’uko tariki 1 Kamena 2020 igera ngo basubukure umurimo wabo wo gutwara abagenzi.
Minisiteri y’Ubuzima yatangiye gupima abamotari icyorezo cya Coronavirus, mbere y’uko tariki 1 Kamena 2020 igera ngo basubukure umurimo wabo wo gutwara abagenzi.
Inama y’Abaminisitiri yo ku wa 18 Gicurasi 2020 yemeje ko ingendo zihuza Intara n’Umujyi wa Kigali zizongera gusubukurwa ku wa 1 Kamena, ndetse ko ari na wo munsi moto zitwara abantu zizemererwa kongera gukora.
Mu gihe habura iminsi ibarirwa ku ntoki ngo moto zongere gutwara abagenzi, kuri uyu wa Kabiri bamwe mu bamotari bapimwe Coronavirus, kugira ngo hirindwe ko bazaba intandaro yo gukwirakwiza iki cyorezo.
Minisitiri w’Ubuzima Dr Ngamije Daniel, yavugiye kuri televiziyo y’igihugu ko igituma abamotari bari gusuzumwa ari uko bizwi ko bazahura n’abantu benshi, bityo akaba ari ngombwa ko hamenywa uko bahagaze mbere yo gutangira imirimo yabo.
Ati “Turashaka rero kugira itsinda risaga nka 1000 banyanyagiye mu mujyi ahangaha, buri gihe tuzajya dusuzuma turebe muri bo niba nta wanduye kuko bazaduha amakuru niba nta cyorezo cyaba kiri mu baturage, kuko ukuntu bagenda bahura n’abantu babatwara, nihagira umumotari wandura bizaduha amakuru y’uko hari ikibazo kiri mu baturage".
Yakomeje agira ati “Twabasuzumye, ubu twabifashe nk’igipimo fatizo muri kiriya cyiciro cy’abamotari, tuzabikurikirana buri gihe kugira ngo turebe uko icyorezo cyaba gihagaze mu Mujyi wa Kigali ndetse n’ahandi.
Minisitiri Ngamije avuga ko gusuzuma abamotari kandi bigamije kumenya uko ubwandu buhagaze muri bo, aho hafashwe ibipimo bimwe hagendewe ku myaka, aho batuye, ku buryo bizatanga ishusho y’uko icyorezo cyaba gihagaze mu bamotari.
Umuvugizi wa Polisi y’u Rwanda, CP Kabera Jean Bosco, yavuze ko hari umuco abamotari bakwiye kujyana ku itariki ya 1 Kamena 2020, wo gukaraba intoki, kwambara agapfukamunwa no kubahiriza intera.
Ati “Bagomba kumva ko uwo muti wo gukaraba intoki bawufite, icya kabiri ni uguhana intera.
kumva ko bagomba kwambara agapfukamunwa.
Nibajyane umuco wo kumva ko amasaha yashyizweho ntarengwa yo kuba bavuye mu muhanda ari umuco".
Umuyobozi wa Ferwacotamo, Ngarambe Daniel, yavuze ko abamotari biteguye yaba mu buryo bazahagarara neza muri metero imwe, gukaraba ndetse no kugendana umuti wo gukaraba ‘alcohol’, ku buryo umugenzi ashobora gukaraba ndetse ugapuriza muri casque.
Ati “Ibyo byose turi kubitegura ku buryo uzatega moto azaba yumva ko ubwirinzi buhari kandi ntagire impungenge ko ashobora kwandura ari kuri moto, kubigisha uburyo bashobora kuzaba bafite agapfukamunwa n’umugenzi utagafite ntibamutware".
Ngarambe yavuze ko hari uburyo buzakoreshwa mu kwishyura moto bwa ‘cashless’, aho hari uburyo bwo gushyira mubazi kuri moto ku buryo izajya yereka umugenzi amafaranga agiye kwishyura noneho hagakoreshwa ikoranabuhanga umuntu adafata amafaranga mu ntoki.
Imibare yo kuri uyu wa Kabiri yerekana ko mu Rwanda abanduye Coronavirus ari 339, abakize ari 244, abakirwaye ari 95, nta muntu uritaba Imana.
Ibipimo bimaze gufatwa ni 60 443.
Abahanga bagaragaje ko abana batibasirwa cyane na COVID-19 ugereranyije n’abakuru
Ubushakashatsi bwagaragaje ko abana bafite amahirwe make yo kwandura Coronavirus ugereranyije n’abantu bakuru.
Ubushakashatsi bwagaragaje ko abana bafite amahirwe make yo kwandura Coronavirus ugereranyije n’abantu bakuru.
Ubu bushakashatsi buje mu gihe hirya no hino ku Isi amashuri yafunzwe, ikibazo benshi bari kwibaza ubu ni igihe azafungurirwa.
Abahanga bagaragaje ko abari munsi y’imyaka 20 baba bafite amahirwe make ari ku kigero cya 56% yo kwandura Coronavirus kurusha abarengeje iyo myaka.
Umwarimu muri UCL Great Ormond Street Institute, Ishuri ryigisha Ubuzima bw’Abana, Russell Viner, yatangaje ko ibimenyetso bigaragaza ko “abana ari itsinda ritekanye" kuko bafite ikigereranyo kiri hasi cyo kwandura Coronavirus ndetse ko n’amahirwe yo kwicwa nayo ari make cyane.
Abashakashatsi bagenzuye inyandiko z’amapaji ibihumbi bitandatu zakoreweho ubushakashatsi kuri iyi ndwara, zirimo zimwe zatangajwe mu binyamakuru bitangarizwamo ubushakashatsi ku ndwara, zirimo 18 zivuga by’umwihariko ku bana n’uburyo babasha guhangana n’iyi virus.
Icyenda muri izo nyandiko zo zakoze ubushakashatsi bwimbitse bugaragaza uburyo iyi ndwara iherekanywa umuntu ku wundi.
Bumwe muri ubwo bushakashatsi bugaragaza ko mu ngo 31, eshatu zonyine arizo byagaragaye ko abazibamo banduye bandujwe n’abana.
Bayern Munich yegukanye igikombe cya Shampiyona y’u Budage ku nshuro ya munani yikurikiranya
Igitego cyatsinzwe na rutahizamu Robert Lendawoski, cyafashije Bayern Munich gutsinda Werder Bremen 1-0, yegukana igikombe cya shampiyona y’icyiciro cya mbere mu Budage ‘Bundesliga’ ku nshuro ya munani yikurikiranya.
Igitego cyatsinzwe na rutahizamu Robert Lendawoski, cyafashije Bayern Munich gutsinda Werder Bremen 1-0, yegukana igikombe cya shampiyona y’icyiciro cya mbere mu Budage ‘Bundesliga’ ku nshuro ya munani yikurikiranya.
Robert Lewandowski yatsinze iki gitego ku munota wa 43 ku mupira yaherejwe na Jérôme Boateng.
Bayern Munich yatsindaga umukino wa 11 yikurikiranya, yagize amanota 76 mu mikino 32 ndetse ishyiramo ikinyuranyo cy’amanota 10 hagati yayo na Borussia Dortmund isigaranye imikino itatu.
Muri uyu mukino wabereye mu muhezo kubera amabwiriza yo kwirinda ikwirakwira ry’icyorezo cya Coronavirus, Bayern Munich yawusoje ari abakinnyi 10 nyuma y’uko Alphonso Davies yahawe amakarita abiri y’umuhondo yavuyemo ikarita itukura.
Igitego cya Lewandowski cyamufashije kugeza ibitego 31, byinshi byatsinzwe n’umunyamahanga mu mwaka umwe wa shampiyona y’u Budage.
Pierre-Emerick Aubameyang kuri ubu ukinira Arsenal, yabitsinze akinira Borussia Dortmund mu mwaka w’imikino wa 2016/17.
Uyu mwaka w’imikino wa 2019/20, Bayern Munich yari yawutangiranye ibihe bikomeye, aho yigeze gutsindwa na Eintracht Frankfurt ibitego 5-1, ikagera ku mwanya wa kane irushwa amanota ane na Borussia Monchengladbach yayoboye shampiyona mu ntangiriro.
Ibi byatumye umutoza Niko Kovač yirukanwa nyuma y’amezi 16, asimburwa Hansi Flick wahawe ikipe by’agateganyo mbere yo gusinya amasezerano nk’umutoza mukuru kugeza muri Mata 2023.
Bayern Munich izakina kandi umukino wa nyuma w’Igikombe cy’Igihugu izahuriramo na Bayer Leverkusen tariki ya 4 Nyakanga i Berlin, mu gihe muri UEFA Champions League izahura na Chelsea mu mukino wa 1/8 wo kwishyura, ni nyuma y’uko yari yatsinze umukino ubanza ku bitego 3-0.
Igikombe cya Afurika cya 2021 gishobora gusubikwa
Gusubika imikino ya nyuma y’Igikombe cya Afurika cya 2021 ni imwe mu ngingo izigwaho mu nama y’Impuzamashyirahamwe y’Umupira w’Amaguru muri Afurika (CAF) izaterana mu cyumweru gitaha ku wa 30 Kamena nyuma y’uko amarushanwa menshi asubitswe bitewe n’icyorezo cya Coronavirus cyibasiye Isi.
Gusubika imikino ya nyuma y’Igikombe cya Afurika cya 2021 ni imwe mu ngingo izigwaho mu nama y’Impuzamashyirahamwe y’Umupira w’Amaguru muri Afurika (CAF) izaterana mu cyumweru gitaha ku wa 30 Kamena nyuma y’uko amarushanwa menshi asubitswe bitewe n’icyorezo cya Coronavirus cyibasiye Isi.
Bteganyijwe ko Igikombe cya Afurika (CAN 2021) kizabera muri Cameroun kuva tariki ya 9 Mutarama kugeza ku ya 6 Gashyantare ariko birasa naho bishobora guhinduka bitewe n’uko igihe gikomeje kugabanuka.
Kugeza ubu hamaze gukinwa iminsi ibiri gusa mu matsinda yo gushaka itike yo gukina iri rushanwa ndetse byitezwe ko umupira w’amaguru uhuza ibihugu utazasubukurwa mbere y’Ukwakira kuri uyu mugabane bitewe na COVID-19.
Komite Nyobozi ya CAF izaterana mu cyumweru gitaha, ku wa Kabiri, hifashishijwe ikoranabuhanga ry’amashusho, niyo izemeza ikizakorwa ndetse ishyireho uburyo bwo gusoza amarushanwa abiri ahuza amakipe kuri uyu mugabane.
Icyemezo FIFA yafashe ku wa Kane cyo gukuraho imikino mpuzamahanga yagombaga kuba muri Nzeri uretse mu Burayi na Amerika y’Epfo, cyasize CAF isigaranye amatariki make yo gusoza imikino yo gushaka itike ya CAN 2021 izahuza amakipe 24.
Haracyasigaye imikino ine muri buri tsinda nubwo ishobora gukinwa mu Ukwakira n’Ugushyingo, ariko byaba bivuze ko itangira ry’imikino yo gushaka itike y’Igikombe cy’Isi cya 2022 ryaba risubitswe.
Hari kandi umutwaro gukina Igikombe cya Afurika muri Mutarama bishobora gushyira ku marushanwa y’imbere mu bihugu kuko byasaba ko amenshi ahagarara bitewe n’uburyo uyu mwaka w’imikino wa 2019/20 wangijwe n’icyorezo cya Coronavirus.
Umwe mu bayobozi ba CAF wasabye ko amazina ye atatangazwa, yabwiye Ibiro Ntaramakuru by’Abongereza (Reuters) ko “CAN ishobora kwigizwa inyuma ho amezi 12", ni mu gihe Umunyamabanga Mukuru wa CAF, Abdelmounaim Bah, mu cyumweru gishize yabwiye itangazamakuru ko uburyo bwiza bushoboka ari uko CAN 2021 izaguma ku matariki yemejwe.
CAF Champions League na CAF Confederation Cup ni amarushanwa yahagaze ageze muri ½ ndetse Impuzamashyirahamwe y’Umupira w’Amaguru muri Afurika igomba gushaka uburyo asozwamo mu gihe kuri ubu ingendo z’indege zafunzwe n’ibikorwa b’imikino bikaba bitemerewe gukorwa ahenshi kuri uyu mugabane.
CAF igomba kandi gufata icyemezo niba CHAN 2020 yagombaga kubera muri Cameroun muri Mata izakurwaho burundu.
Hazafatwa kandi icyemezo ku Gikombe cya Afurika cy’Abagore cyagombaga kuba mu Ugushyingo ariko kugeza ubu imikino yo gushaka itike ikaba itararangiye.
Kuri iri rushanwa, birasa naho rishobora gukurwaho kuko CAF itarabona igihugu kizaryakira nyuma y’uko Congo yari kuryakira, yakuyemo ubusabe bwayo muri Nyakanga umwaka ushize.
Amagaju FC yihaye intego yo kuzamuka, yatangiye guhuza abakunzi bayo yifashishije umwambaro w’abafana
Ubuyobozi bw’Ikipe ya Amagaju FC buvuga ko mu rwego rwo guhuriza hamwe abakunzi bayo, bwatumije hanze umwambaro w’abafana kugira ngo babashe gutera inkunga ikipe yabo ndetse bibafashe kumenya neza aho baherereye.
Ubuyobozi bw’Ikipe ya Amagaju FC buvuga ko mu rwego rwo guhuriza hamwe abakunzi bayo, bwatumije hanze umwambaro w’abafana kugira ngo babashe gutera inkunga ikipe yabo ndetse bibafashe kumenya neza aho baherereye.
Ku wa Gatandatu w’icyumweru gishize nibwo Amagaju FC yo mu Cyiciro cya Kabiri, yatangije igikorwa cyo kugurisha imyambaro y’abafana, ubundi kidakunze kugaragara mu makipe yo mu Rwanda.
Umuyobozi w’Ikipe y’Amagaju, Mukiza Emile, yabwiye IGIHE ko kuva batangije iki gikorwa, abamaze gusaba uyu mwambaro basaga 50 ndetse bakomeje kwiyongera.
Ati “Ni imyambaro twatumijeho hanze mbere ya COVID-19 kugira ngo tubashe guha ingufu za fan club [amatsinda y’abafana] zacu kuko hari abantu baba bakurikira ikipe ariko ntaho bahurira nayo.
Ni uburyo buzafasha ikipe busanga ubwo kugura ikarita y’umunyamuryango.
“Ngira ngo ni ubwa mbere Ikipe y’Amagaju igize umwambaro w’abafana kuko wasangaga buri umwe ashaka akambaro k’umuhondo akaba ariko yambara.
Ntabwo tureba agaciro k’umwambaro ahubwo biradufasha kumenya abo bafana niba ari 500 tumenye aho bari, nishira tuzatumiza n’iyindi.
Imyambaro Amagaju FC yatumije harimo ifite agaciro k’ibihumbi 10 Frw, ibihumbi 50 Frw n’ibihumbi 100 Frw.
Yabaye ikipe ya gatatu mu Rwanda ifite umwambaro umwe uhuriweho n’abafana bose, nyuma ya Kiyovu Sports na AS Muhanga zo mu Cyiciro cya Mbere.
Amagaju FC afite intego yo kugaruka mu Cyiciro cya Mbere
Hashize umwaka umwe Amagaju FC isubiye mu Cyiciro cya Kabiri, ariko muri uyu mwaka w’imikino yisanze mu makipe azakina Playoffs.
Mukiza yabwiye IGIHE ko nubwo iyi kipe nayo yagezweho n’ingaruka z’icyorezo cya Coronavirus, batangiye kuvugana n’abakinnyi ndetse bari kubakurikirana kugira ngo imikino nisubukurwa bazabe biteguye.
Ati “Twabanaga n’abakinnyi, tubakurikiranira hamwe, COVID ije baguma mu rugo, ariko ubu turi kubakurikirana kuva mu byumweru bitatu bishize.
Twaganiriye n’umutoza atubwira ko hari imyitozo ishoboka ku mukinnyi ku giti cye, abaha gahunda buri munsi, n’abafite ibibazo bitandukanye bakamubwira.
Muri uyu mwaka w’imikino wa 2019/20, Amagaju FC yasoje imikino yo mu itsinda A ari ku mwanya wa gatanu n’amanota 13, ariko azakina Playoffs kubera ko Aspor Ltd ya gatatu itujuje ibyangombwa biyemerera kuzamuka mu cyiciro cya mbere.
Victor Osimhen yegukanye igihembo cy’umukinnyi mwiza w’Umunyafurika muri Shampiyona y’u Bufaransa
Umunya-Nigeria Victor Osimhen ni we wegukanye igihembo cyitiriwe umunya-Cameroun Marc-Vivien Foé witabye Imana mu 2003 aguye mu kibuga.
Umunya-Nigeria Victor Osimhen ni we wegukanye igihembo cyitiriwe umunya-Cameroun Marc-Vivien Foé witabye Imana mu 2003 aguye mu kibuga.
Igihembo cyitiriwe Marc-Vivien Foé cyashyizweho na RFI mu 2009 mbere yo gufatanya na France 24 kugitegura mu 2011, gihabwa umukinnyi w’Umunyafurika witwaye neza kurusha abandi mu bakina muri shampiyona y’icyiciro cya mbere mu Bufaransa ‘Ligue 1’.
Ku majwi 284, Umunya-Nigeria Victor Osimhen ukinira Lille LOSC ni we wegukanye icy’uyu mwaka wa 2020 ahigitse Umunya-Algèrie Islam Slimani wa AS Monaco n’umunya-Maroc Yunis Abdelhamid wa Stade de Reims.
Uyu rutahizamu w’imyaka 21 n’amezi atandatu, usimbuye Umunya-Côte d’Ivoire Nicolas Pépé wegukanye iki gihembo mu mwaka ushize, yabaye umukinnyi muto w’Umunyafurika witwaye neza muri Ligue 1.
Ibitego 13 yatsinze mu mwaka ushize w’imikino akanatanga imipira ine yavuyemo ibitego kuri bagenzi be mu mikino 27, byamuhesheje kugira amanota 284 arushije Islam Slimani w’imyaka 32 na Yunis Abdelhamid w’imyaka 32.
Victor Osimhen yabaye umukinnyi wa gatanu wa Lille wegukanye iki gihembo mu nshuro 12 kimaze gutangwamo, nyuma ya Gervinho (2010, 2011), Vincent Enyeama (2014), Sofiane Boufal (2016) na Nicolas Pépé (2019).
Abantu 79 barimo abanyamakuru, abakurikirana umupira cyane n’abahoze ari abakinnyi nibo batoye uhabwa igihembo cy’uyu mwaka wa 2020, aho buri wese yahitagamo abakinnyi batatu.
Uwa mbere yahabwaga amanota atanu, uwa kabiri atatu mu gihe uwa gatatu yahabwaga inota rimwe.
Abakinnyi begukanye iki gihembo cyitiriwe Marc-Vivien Foé kuva gitangiye gutangwa:
Songa Isaïe yatandukanye na Police FC yari amazemo imyaka itanu
Rutahizamu Songa Isaïe yafashe icyemezo cyo gutandukana na Police FC nyuma y’imyaka itanu yari amaze ayikinira.
Rutahizamu Songa Isaïe yafashe icyemezo cyo gutandukana na Police FC nyuma y’imyaka itanu yari amaze ayikinira.
Songa Isaïe, impanga ya Muganza Isaac ukinira Gasogi United, yageze muri Police mu mpeshyi ya 2015 avuye muri AS Kigali.
Uyu mukinnyi wari usigaje umwaka umwe ku masezerano yari afitanye na Police FC, yatangaje ko yamaze gutandukana nayo kuko atabonaga umwanya uhagije wo gukina.
Ati “Ntabwo nkiri umukinnyi wa Police FC.
Mu myaka itanu twabanye sinahava ntashimiye buri umwe wanshyigikiye yaba abafana banjye n’aba Police FC, kuko igihe kiragera ugashaka uko wahindura, ukareba n’uko ahandi hameze.
Songa Isaïe yakundaga kuba muri ba rutahizamu batsinze ibitego byinshi gusa ntiyahiriwe mu mwaka ushize w’imikino, aho yakinaga rimwe na rimwe asimbuye.
Mu mwaka w’imikino wa 2014/15 ni we watsinze ibitego byinshi (14) ubwo yakiniraga AS Kigali.
Songa Isaïe yakiniye SEC Ademy na Isonga FC mbere yo kwerekeza muri APR FC yakiniye mu mwaka w’imikino wa 2013/14 nyuma ikamurekura.
We n’impanga ye, Muganza Isaac, bombi batangiye guhamagarwa mu Ikipe y’Igihugu ‘Amavubi’ muri Werurwe 2015 ubwo u Rwanda rwiteguraga guhura na Zambia mu mukino wa gicuti.
Uko LeBron James yabaye umunyamigabane mu ikipe ya Liverpool
LeBron James ufite izina rikomeye muri Shampiyona ya Basketaball muri Amerika, NBA, ni umwe mu bifatanyije na Liverpool kwishimira igikombe cya Premier League yegukanye ku wa Kane.
LeBron James ufite izina rikomeye muri Shampiyona ya Basketaball muri Amerika, NBA, ni umwe mu bifatanyije na Liverpool kwishimira igikombe cya Premier League yegukanye ku wa Kane.
Abinyujije kuri Twitter, LeBron James usanzwe ufite imigabane muri Liverpool, yashimiye iyi kipe kuba yaregukanye igikombe cya shampiyona nyuma y’imyaka 30.
PREMIER LEAGUE CHAMPIONS!!!!!!!!!!!!!!! LET’S GO 🗣🗣🗣🗣🗣 @LFC #YNWA♥️ 🙏🏾💪🏾🏆👑
— LeBron James (@KingJames) June 25, 2020
LeBron James ni umwe mu bakinnyi bakomeye muri NBA.
Yegukanye igikombe cy’iyi shampiyona inshuro eshatu mu gihe yatowe nk’umukinnyi w’umwaka (MVP) inshuro enye.
Umutungo we awukomora mu kwamamariza sosiyete zitandukanye zirimo Nike ndetse n’abandi bafatanyabikorwa nka Beats Electronics.
Ni ryari LeBron James yatangiye gukorana na Liverpool?
Uyu mukinnyi wa LA Lakers muri NBA, yatangiye gukorana na Liverpool mu 2011 ubwo yaguraga 2% by’imigabane bifite agaciro ka miliyoni 5.
28£ binyuze muri sosiyete ya Fenway Sports Group (FSG) ndetse kuri ubu bivugwa ko kazamutse kakaba kageze kuri miliyoni 26£.
Ibi byabaye ubwo yakiniraga Miami Heat, atangira gukorana na sosiyete ya FSG yari yaraguze Liverpool ubundi yari ifitwe na George Gillett na Tom Hicks- ibi ni byo byatumye na we agiramo imigabane mito.
Ubwo aya makuru yajyaga ahagaragara, LeBron James yagize ati “Nshimishijwe no gukorana n’abashinze FSG [John Henry na Tom Werner].
Aba bagabo, kimwe nanjye, bafite umuhamagaro wo gukora muri siporo.
Icyo gihe, LeBron James yagereranyije Liverpool n’amakipe arimo Dallas Cowboys, New York Yankees na Manchester United yari mu afite agaciro kari hejuru ku isoko icyo gihe.
Kugera ku mukino wa nyuma wa UEFA Champions League mu 2018 no kwegukana iri rushanwa mu 2019, byazamuye agakiro ka Liverpool nk’uko byagaragajwe n’urubuga rwa Forbes.
Nubwo atari kenshi ajya ku mikino yayo, LeBron James yagiye Anfield ubwo iyi kipe yakinaga na Manchester United mu 2011.
James yatambagijwe stade ya Liverpool ahura n’abakinnyi Luis Suárez na Steven Gerard ndetse na Kenny Dalglish waherukaga kuyihesha igikombe cya shampiyona mu 1990.
Abakinnyi ba FC Barcelone bashwanye n’umutoza Quique Setién nyuma yo gutakaza umwanya wa mbere
Abakinnyi ba FC Barcelone bateranye amagambo n’umutoza Quique Setién mu rwambariro nyuma y’uko banganyije na Celta Vigo ibitego 2-2, bigatuma iyi kipe itakaza icyizere cyo gusubirana umwanya wa mbere.
Abakinnyi ba FC Barcelone bateranye amagambo n’umutoza Quique Setién mu rwambariro nyuma y’uko banganyije na Celta Vigo ibitego 2-2, bigatuma iyi kipe itakaza icyizere cyo gusubirana umwanya wa mbere.
Ku nshuro ya kabiri, FC Barcelone yananiwe gutsinda Celta Vigo iri mu makipe ashobora kumanuka mu cyiciro cya kabiri, bituma Real Madrid ifata umwanya wa mbere ishyizemo ikinyuranyo cy’amanota abiri nyuma y’uko itsinze Espanyol igitego 1-0 ku Cyumweru.
Ubwo umukino wari urangiye, Luis Suárez watsindiye FC Barcelone ibitego byombi ku wa Gatandatu, yabwiye abanyamakuru ko abatoza ari bo bo kunengwa kubera uko ikipe yitwara iri hanze, ikaba yaratsinze imikino ibiri gusa muri itandatu iheruka kuhakinira.
Ati “Ntekereza ko ariyo mpamvu abatoza baba bahari ngo basesengure ibintu nk’ibi.
Twe tuba turi hano ngo dutange ibyo dufite byose mu kibuga.
Hanze y’ikibuga cyacu, turi gutakaza amanota y’ingenzi tutigeze dutakaza mu yindi myaka y’imikino.
Abakinnyi ba FC Barcelone ntibishimiye ibyemezo byagiye bifatwa n’umutoza Quique Setién mu mukino wa Celta Vigo nk’uko ikinyamakuru Marca cyo muri Espagne cyabitangaje.
Marca yavuze ko uburakari bwabaye bwinshi ubwo abakinnyi bageraga mu rwambariro ndetse banenga umutoza ko yashyizemo Antoine Griezmann agasimbura Suárez watsinze ibitego bibiri, ubwo haburaga iminota 10 ngo umukino urangire.
Ikindi ni uburyo umutoza Setién yakuyemo umukinnyi ukiri muto, Riqui Puig, wasimbuwe na Arthur Melo wifuzwa na Juventus, ubwo hari hasigaye iminota ine, bikarangira Celta Vigo ihise ibishyura.
Marca ivuga ko kandi atari ubwa mbere abakinnyi ba FC Barcelone bahanganye n’umutoza Setién kubera ibyemezo by’imikinire ndetse bikaba bikomeje guteza umwuka utari mwiza muri iyi kipe.
Kimwe mu byatumye Ernesto Valverde yirukanwa agasimbuzwa Quique Setién muri Mutarama, ni ukutitwara neza no kuba ikipe yarinjizwaga ibitego kenshi.
Real Madrid yaraye iyoboye shampiyona ya Espagne n’amanota 71 nyuma yo gutsindirwa igitego 1-0 na Casemiro imbere ya Espanyol, ishyiramo ikinyuranyo cy’amanota abiri hagati yayo na FC Barcelone mu gihe hasigaye imikino itandatu.
FC Barcelone izagaruka mu kibuga ku wa Kabiri ihura na Atlético Madrid mu gihe Real Madrid izahura na Getafe ku itariki ya 2 Nyakanga.
Arjen Robben wari warasezeye yatunguranye atangaza ko agiye gukinira ikipe yakuriyemo
Nyuma y’umwaka umwe asezeye gukina umupira w’amaguru, uwahoze ari rutahizamu wa Chelsea, Real Madrid na Bayern Munich, Arjen Roben, yatangaje ko agiye kugaruka mu kibuga akinira FC Groningen yakinnyemo akiri muto.
Nyuma y’umwaka umwe asezeye gukina umupira w’amaguru, uwahoze ari rutahizamu wa Chelsea, Real Madrid na Bayern Munich, Arjen Roben, yatangaje ko agiye kugaruka mu kibuga akinira FC Groningen yakinnyemo akiri muto.
Arjen Robben w’imyaka 36, yasezeye gukina umupira w’amaguru muri Nyakanga 2019 nyuma yo kwegukana ibikombe 30 mu makipe yose yakiniye.
Gusa yizeye kugaruka mu kibuga mu mwaka w’imikino wa 2020/21 kugira ngo afashe FC Groningen yagizweho ingaruka n’ihagarikwa ry’umupira w’amaguru kubera icyorezo cya Coronavirus.
Arjen Robben yagize ati “Ni inzozi zanjye kwambara umwambaro wa Groningen na none.
“Ntabwo ndamenya neza niba ibi bizakunda.
Icyo nemeza nzi ni uko bitazaterwa no kwiyemeza cyangwa ishyaka ryanjye.
“Ikipe ishobora gukoresha ubufasha ubwo aribwo bwose muri iki gihe kugira ngo isohoke mu ihungabana ry’ubukungu ryatewe na Coronavirus.
“Ibi byumweru bishize, nagize ibiganiro byinshi n’abayobozi b’ikipe birashoboka ko numvise ugusaba kw’abafana bacu: Arjen, kurikiza ibyo umutima wawe ushaka!"
🌍 BREAKING:
ARJEN ROBBEN = BACK 🔙#Robbenreturns pic.
com/fpoNJEg6Tg
— FC Groningen English (@FCGroningen_EN) June 27, 2020
Arjen Robben wakiniye u Buholandi imikino 96 nyuma yo gukina bwa mbere muri Groningen afite imyaka 16, tariki ya 3 Ukuboza 2000.
Groningen yari iya icyenda ubwo shampiyona y’icyiciro cya mbere mu Buholandi, Eredevsie ya 2019/20, yahagarikwaga ikanafatwa nk’itarakinwe kubera icyorezo cya Coronavirus cyibasiye Isi.
Imikino ya mbere y’umwaka utaha w’imikino byitezwe ko izakinwa muri Nzeri hafi nyuma y’amezi atandatu Groningen itsinzwe na PSV Eindhoven mu mukino iheruka gukina.
Perezida Kagame yabajijwe ikipe yafana Arsenal FC iramutse ihuye na Paris Saint-Germain
Perezida Paul Kagame yahishuye ko Arsenal FC na Paris Saint-Germain ziramutse zihuye mu gihe zombi zihuriye kuba zamamaza ubukerarugendo bw’u Rwanda, nta kipe yabogamiraho ahubwo byaba ari 50 kuri 50.
Perezida Paul Kagame yahishuye ko Arsenal FC na Paris Saint-Germain ziramutse zihuye mu gihe zombi zihuriye kuba zamamaza ubukerarugendo bw’u Rwanda, nta kipe yabogamiraho ahubwo byaba ari 50 kuri 50.
Kuva mu 2018, Ikigo cy’Igihugu cy’Iterambere (RDB) cyatangiye gukorana na Arsenal mu bufatanye bugamije guteza imbere ubukerarugendo bw’u Rwanda mu gihe mu mpera z’umwaka ushize wa 2019 aribwo u Rwanda rwagiranye ubufatanye nk’ubu n’ikipe ya Paris Saint-Germain yo mu Bufaransa, ariko bwo bukibanda cyane no kumenyekanisha ibikorerwa mu Rwanda.
Mu kiganiro yagiranye na Jeune Afrique, Perezida Kagame usanzwe ari umukunzi wa Arsenal, yabajijwe ikipe yashyigikira aya makipe yombi aramutse ahuye.
Mu gusubiza, Perezida Kagame yavuze ko yakwifata ntagire uruhande abogamiraho kuko bimeze nko kumubaza uwo yahitamo gushyigikira hagati ya Leta Zunze Ubumwe za Amerika n’u Bushinwa.
Ati “Nakomeza kutabagoma.
Hamwe n’indoro y’umukunzi w’umupira w’amaguru nyawe nkabasha kubona amakosa tekiniki (y’imikinire) ku mpande zombi kandi nkishimira ibyo bakora neza bose.
Ni nko kumbaza guhitamo hagati y’u Bushinwa na Leta Zunze Ubumwe za Amerika: Ntabwo nahitamo.
Ubwo yagaruka kuri ubu bufatanye n’amakipe yombi mu kiganiro gisoza umwaka wa 2019, Perezida Kagame yavuze ko aya masezerano ashimishije ku ruhande rw’u Rwanda ndetse atanga umusaruro ku mpande zombi.
Ati "Aya masezerano twayabonyemo inyungu nyinshi kandi biri gutanga umusaruro, haba ku ikipe ya Paris Saint Germain na Arsenal FC kandi turabyishimiye.
Mu ntangiriro z’uyu mwaka wa 2020, RDB yatangaje ko mu mwaka wa mbere u Rwanda rukorana na Arsenal, rwinjije miliyoni 33£ mu gihe rwari rwiteze kubona miliyoni 28£ ndetse gukorana n’iyi kipe yo mu Bwongereza byongereye umubare wa ba mukerarugendo basura u Rwanda.
Uretse kwamamaza u Rwanda ku myambaro yayo no kuri Stade Parc des Princes, ibikorerwa mu Rwanda bikamenyekanishwa mu Bufaransa, ikipe ya Paris Saint-Germain izubaka ishuri ry’umupira w’amaguru mu Karere ka Huye.
Amakosa akorwa n’abakinnyi bo mu Rwanda mu gusinya amasezerano
Siporo by’umwihariko umupira w’amaguru ni kimwe mu bushabitsi bugezweho bwunguka amafaranga menshi mu gihe gito ku bafite impano bagize amahirwe yo guhirwa n’amaguru bakinisha cyangwa uko bitwara mu kibuga.
Siporo by’umwihariko umupira w’amaguru ni kimwe mu bushabitsi bugezweho bwunguka amafaranga menshi mu gihe gito ku bafite impano bagize amahirwe yo guhirwa n’amaguru bakinisha cyangwa uko bitwara mu kibuga.
Umunya-Portugal Cristiano Ronaldo ukinira Juventus yo mu Butaliyani, aherutse kwinjiza miliyoni 105$ hagati ya Kamena 2019 na Kamena 2020.
Ibi byamushyiraga ku mwanya wa kane mu byamamare 100 byinjije amafaranga menshi ku Isi muri icyo gihe mu gihe ari we uyoboye abakina umupira w’Amaguru kuri urwo rutonde.
Amafaranga uyu mukinnyi yinjije ni ayo yakoreye mu ikipe akinira, ibikorwa by’ubucuruzi akora n’abafatanyabikorwa yamamariza.
Mu Rwanda ntabwo abakinnyi baho baragera ku rwego rwo kwinjiza amafaranga menshi bayakuye mu bucuruzi cyangwa kwamamaza ariko agaciro kabo ku isoko kari kuzamuka umunsi ku munsi.
Nubwo ari uko bimeze ariko usanga amakosa abakinnyi bo mu Rwanda cyane ab’imbere mu gihugu bakora mu gihe cyo gusinya amasezerano, ariyo atuma badashobora gutera imbere kuko arengera inyungu z’amakipe kurusha uko bo yabarengera nka bamwe mu bagize uruhare rwo kugira ngo amasezerano akorwe.
Ingero ni nyinshi nk’aho Mutebi Rachid yashatse kuva muri Gicumbi FC yibwira ko asoje amasezerano, akabwirwa ko agifite undi mwaka umwe.
Byabaye ngombwa ko yongera gukina undi mwaka mu ikipe yo mu Majyaruguru nubwo yifuzwaga na Bugesera FC na Kiyovu Sports icyo gihe.
Kuri ibi hiyongeraho kuba bamwe mu bakinnyi akenshi iyo bageze mu mwaka wa nyuma w’amasezerano bavunika, amakipe akanga kubavuza kuko aba bona agiye kubatakazaho amafaranga menshi kandi ashobora kuba atakibafite mu mibare yabo.
Hari kandi n’abifuzwa n’andi makipe, ugasanga mu masezerano harimo ingingo zituma batabona ubwinyagamburiro bwo kugenda.
Abakinnyi batandukanye baganiriye na IGIHE bagaragaje ko kuba akenshi baba bakeneye amafaranga (ubukene), guhindura ikipe bajya mu yisumbuye ku yo bari barimo no kutamenya gusoma kuri bamwe (amasezerano ari mu ndimi batazi) biri mu bituma bakora ikosa ryo gusinya amasezerano adafite ikintu kinini azabafasha mu gihe bahuye n’ikibazo.
Suzuki Mpanzi nyiri sosiyete ya Suzuki- Soccer Site Ltd ikora nk’umuhuza w’abakinnyi n’amakipe, yabwiye IGIHE ko abakinnyi aribo bizira kuko badashaka abajyanama.
Ati “Abakinnyi bamwe bigize abanyamanyanga.
Bumva ko byose babyikorera bakirengagiza ko bakeneye abajyanama [abahuza] kandi usanga n’abakinnyi bakomeye i Burayi babafite, hari n’abagira batatu.
Iyo bagezeyo babaha amasezerano bakareba umushahara n’igihe amasezerano azarangirira gusa.
“Byose byakagombye gukorwa hubahirijwe amategeko ya FIFA kuko habaho amasezerano y’igurwa ry’umukinnyi hagati y’amakipe n’ amasezerano y’umurimo hagati y’umukinnyi n’ikipe.
Twe usanga abakinnyi benshi bigira aba free-agent [bakigurisha ubwabo].
Mu ntangiriro z’uku kwezi, Rutanga Eric wari wasinyiye Police FC na Kimenyi Yves wasinyiye Kiyovu Sports, babwiwe na Rayon Sports ko nta rupapuro rubarekura izabaha kuko basinyiye ayo makipe batabanje gusesa amasezerano bari bafitanye nayo.
Ni mu gihe ubwo aba bombi basinyaga muri Kamena (kuri Rutanga) na Nyakanga (kuri Kimenyi) 2019, bari basabye ko mu masezerano yabo hashyirwamo ingingo ivuga ko nibigera tariki ya 30 Kanama batarahabwa amafaranga yose bemerewe, amasezerano ashobora guta agaciro.
Uretse umubare utari muto w’abakinnyi bavunitse bari hafi gusoza amasezerano yabo bagatereranwa n’amakipe, abandi bikabaviramo gusezera ruhago burundu, hari n’abadahabwa ibyo bagombwa n’amakipe ku gihe, basaba ko abarekura ngo bagende, nabyo bikananirana.
Suzuki yavuze ko FERWAFA yakaba ariyo icyemura ibibazo nk’ibi ariko nayo iterera agati mu ryinyo ntigire icyo ifasha abakinnyi cyangwa amarerero aba yarabazamuye mu gihe amakipe makuru abasinyishije mu buryo bunyuranyije n’amategeko.
Ati “Hari itegeko rya FIFA kandi bararizi, umukinnyi yemerewe kwandika agasesa amasezerano mu gihe ikipe itamuhaye ibyo imugomba mu gihe cyagenwe [amezi abiri], ariko ikipe iravuga ngo aracyari uwacu bikarangira abaye inzirakarengane.
FERWAFA niyo igomba kubikoraho.
Hari ibirego byinshi nk’ibi biri muri FERWAFA kandi ntabwo babikemuye.
Nyuma yo kumara amezi asaga atandatu abakinnyi ba Mukura Victory Sports badahembwa, Ntwari Evode wifuzwa n’amakipe arimo Rayon Sports, Police FC na Kiyovu Sports yasabye ko yasesa amasezerano iyi kipe ikamureka akagenda.
Muri iki cyumweru, Akanama Nkemurampaka ka FERWAFA kasabye ko impande zombi zumvikana ikipe ishaka Ntwari Evode ikazamusaba muri Mukura Victory Sports nubwo itegeko rya FIFA ryemereraga uyu mukinnyi kurekurwa nyuma yo gukurikiza inzira zose zisabwa.
Ubwo IGIHE yabazaga Umunyamabanga wa FERWAFA, Uwayezu François Régis, niba hari icyo iri Shyirahamwe rikora ku bibazo nk’ibi by’imishahara bibangamira abakinnyi, yavuze ko iyo hari umukinnyi ubagaragarije ikibazo bamufasha.
Ati “Amategeko ya FIFA akurikizwa n’abakina umupira bose.
Amasezerano ni hagati y’umukinnyi n’ikipe kandi agomba kuba ashingiye ku mategeko.
Iyo hari ibyo batumvikanyeho barabidushyikiriza hanyuma tukabafasha kubikemura.
Umuyobozi wa Espoir FC, Kamuzinzi Godefroid, we avuga ko hari abakinnyi bamwe basaba ko hari ibyahindurwa mu masezerano ndetse akenshi usanga abatabikora ari ababa batiyizeye bakumva ko icyangombwa bavugaho ari umushahara n’amafaranga bagurwa gusa.
Ati “Ubundi amasezerano ategurwa n’impande zombi.
Uwayateguye ashobora kuyategura urundi ruhande rugasanga hari ibitanoze, hakarebwa uburyo binozwa mbere y’uko asinywa.
Bibaho cyane, nagiye mbibona ku bakinnyi bamwe tugura.
Niyo mpamvu ushobora gusanga amasezerano y’umukinnyi runaka atandukanye n’ay’undi.
“Hari abakinnyi baza ntibasome byose, akirebera ku mafaranga: umushahara n’ayo agurwa, ntarebe ati ‘ese ninkenera kuva muri iyi kipe bizagenda gute?
’ Ntakenera kumenya ati ‘ese igihe nzavunikira mu ikipe bizagenda gute?
“Ari njye ugiye gusinya amasezerano nk’umukinnyi nareba ingingo zindengera nubwo ibyo umuntu yifuza byose atari ko ashobora kubibona.
Abatabyitaho ni ababa batiyizeye ubwabo ku musaruro bazatanga, umukinnyi uzi ko akenewe ashyiraho ibye ashaka ko byuharizwa.
Ubwo yasinyiraga Police FC tariki ya 8 Kamena, Rutanga Eric yayisabye ko Yanga SC cyangwa indi kipe niza imushaka izamureka akagenda ndetse niko byagenze mu cyumweru gishize ubwo yumvikanaga n’iyi kipe yo muri Tanzania yamutanzeho ibihumbi 25$.
Hakizimana Muhadjiri wamaze kumvikana na Rayon Sports kuri miliyoni 15 Frw ku mwaka umwe n’umushahara wa miliyoni 1.
2 Frw ku kwezi akomeje gutinza ibyo gusinya amasezerano kuko hari andi makipe amwifuza.
Yasabye ko bamwishyura agasinya, ariko hazaza indi kipe bakamureka akagenda, ubuyobozi bwa Rayon Sports nabwo ntibwabikozwa.
Ibiganiro bya Hakizimana Muhadjiri na Rayon Sports ntacyo byatanze
Ibiganiro byahuje Rayon Sports na rutahizamu Hakizimana Muhadjiri kuri uyu wa Gatanu, byarangiye ntacyo bitanze ahubwo yayisabye ko yamuha ikindi cyumweru cyo kubitekerezaho.
Ibiganiro byahuje Rayon Sports na rutahizamu Hakizimana Muhadjiri kuri uyu wa Gatanu, byarangiye ntacyo bitanze ahubwo yayisabye ko yamuha ikindi cyumweru cyo kubitekerezaho.
Byari byitezwe ko Hakizimana Muhadjiri asinyira Rayon Sports kuri uyu wa Gatanu, ahawe miliyoni 15 Frw n’umushahara wa miliyoni 1.
2 Frw ku kwezi.
Mu gitondo, Hakizimana Muhadjiri yagiye kuganira n’Umuyobozi wa Rayon Sports, Munyakazi Sadate, aho akorera ku Kimihurura ndetse uruhande rwa Rayon Sports rwari rwizeye gusinyisha uyu mukinnyi.
Ibiganiro byamaze isaha irenga, ntacyo byatanze nyuma y’uko Hakizimana Muhadjiri asabye ko mu masezerano yagirana n’iyi kipe hashyirwamo ingingo ivuga ko yakwemererwa kuva muri Rayon Sports igihe icyo aricyo cyose haba hari indi kipe imushatse.
Bivugwa ko hari ikipe yo muri Maroc yaba yifuza uyu mukinnyi.
Yanga SC yo muri Tanzania nayo iravugwa mu gihe AS Kigali ngo yifuje guha Muhadjiri miliyoni 20 Frw ku myaka ibiri, akabyanga.
Hari kandi amakuru avuga ko Hakizimana Muhadjiri ari gutinza ibyo gusinyira Rayon Sports atari uko hari andi makipe amwifuza, ahubwo ari gutinya kuyisinyira bitewe n’ibibazo by’ubukungu biyirimo ndetse yayisabye kumuha icyumweru kimwe cyo kongera kubitekerezaho.
Rayon Sports yari yihaye uyu wa Gatanu nk’umunsi wo gusinyisha uyu mukinnyi byakwanga igatangira gutekereza ku bandi.
Hakizimana Muhadjiri nta kipe afite nyuma yo gutandukana na Emirates Football Club yakiniraga muri Leta Zunze Ubumwe z’Abarabu kuva muri Nyakanga 2019.
Uyu mukinnyi w’imyaka 26, yavuye mu Rwanda nyuma y’imyaka itatu akinira APR FC yari yaragezemo muri Nyakanga 2016 avuye muri AS Kigali, nayo yari yamuguze muri Mukura Victory Sports.
Hakizimana Muhadjiri uvukana na kapiteni w’Amavubi, Haruna Niyonzima, yatowe nk’umukinnyi mwiza w’umwaka w’imikino wa 2017/18 mu Rwanda.
Nyuma yo kuzamurwa n’umutoza Mungo Jitiada ‘Vigoureux’, Hakizimana Muhadjiri yakiniye Etincelles, ayivamo yerekeza muri Kiyovu Sports, nyuma ajya gukinira Mukura Victory Sports yamazemo imyaka ibiri mbere yo kugurwa na AS Kigali atakiniye igahita imutanga muri APR FC.
Imikino isoza UEFA Champions League izakinirwa hamwe mu gihe cy’iminsi 12 gusa
Imikino isigaye ngo irushanwa rya UEFA Champions League rihuza amakipe akomeye i Burayi rirangire, byitezwe ko izakinirwa mu Mujyi wa Lisbon, muri Kanama mu gihe cy’iminsi 12.
Imikino isigaye ngo irushanwa rya UEFA Champions League rihuza amakipe akomeye i Burayi rirangire, byitezwe ko izakinirwa mu Mujyi wa Lisbon, muri Kanama mu gihe cy’iminsi 12.
Umurwa mukuru wa Portugal uzakira imikino ya ¼ , ½ n’umukino wa nyuma, yose izakinwa hagati ya tariki ya 12 n’iya 23 Kanama uyu mwaka.
Imikino yose isigaye izajya ikinwa ari umwe (nta mukino wo kwishyura) mu byiciro bitandukanye, izabera ku bibuga bibiri byo muri Lisbon- Estadio da Luz na Estadio Jose Alvalade.
Byitezwe ko iyi gahunda yo gukina imikino isigaye nk’irushanwa rito, izemezwa na Komite Nyobozi ya UEFA mu nama izaba ku wa Gatatu tariki ya 17 Kamena 2020.
Imikino ya ¼ izaba hagati ya tariki ya 12 n’iya 15 Kanama, iya ½ ibe hagati ya tariki y 18 n’iya 19 Kanama mu gihe umukino wa nyuma uzaba tariki ya 23 Kanama.
Uburyo imikino ine isigaye ya 1/8 izakinwa na byo bigomba kwemezwa.
Manchester City yagombaga kwakira Real Madrid mu mukino wari kuba tariki ya 17 Werurwe nyuma y’uko yari yatsindiye muri Espagne ibitego 2-1.
Bayern Munich yari yatsinze Chelsea ibitego 3-0, Juventus itsindwa na Lyon igitego 1-0 mu gihe FC Barcelone yari yanganyije na Napoli igitego 1-1.
Amakipe ya Paris Saint-Germain, Atalanta, Atlético Madrid na RB Leipzig yari yamaze kubona itike ya ¼.
Umujyi wa Istanbul wagombaga kwakira umukino wa nyuma wa UEFA Champions League uyu mwaka, ushobora guhabwa uw’umwaka utaha.
Nta cyemezo kirafatwa ku irushanwa rya Europa League ry’uyu mwaka, ariko byitezwe ko naryo rizakinwa muri ubu buryo, rigasorezwa mu Mujyi wa Frankfurt cyangwa uwa Düsseldorf mu Budage.
Ku bijyanye n’irushanwa ry’umwaka utaha w’imikino, UEFA iri kwiga uburyo imikino y’amatsinda yatangira mu Ukwakira hagati mu gihe ubusanzwe habaga hari gusozwa imikino ibanza yo mu matsinda.
Simba SC ikinamo Kagere Meddie yegukanye Shampiyona ya Tanzania ku nshuro ya gatatu yikurikiranya
Simba SC ikinamo Umunyarwanda Kagere Meddie, yegukanye igikombe cya gatatu cyikurikiranya cya Shampiyona y’Icyiciro cya Mbere muri Tanzania nyuma yo kunganya ubusa ku busa na Tanzania Prisons mu mukino wabaye kuri iki Cyumweru kuri Stade Sokoine i Mbeya.
Simba SC ikinamo Umunyarwanda Kagere Meddie, yegukanye igikombe cya gatatu cyikurikiranya cya Shampiyona y’Icyiciro cya Mbere muri Tanzania nyuma yo kunganya ubusa ku busa na Tanzania Prisons mu mukino wabaye kuri iki Cyumweru kuri Stade Sokoine i Mbeya.
Muri uyu mukino w’umunsi wa 32, umuholandi Sven Vandenbroeck yari yagiriye icyizere Kagere Meddie wakinnye iminota yose y’umukino.
Simba SC yari ikeneye inota rimwe kugira ngo yegukanye igikombe nyuma y’uko Azam FC yanganyije na Biashara United igitego 1-1 ikagira amanota 59 mu gihe Yanga SC yatsinze Ndanda FC ibitego 3-2 ku wa Gatanu, ikagira amanota 60.
Umunyezamu wa Tanzania Prisons, Jeremiah Kasubi na Aishi Manula urinda izamu rya Simba SC bagize uruhare rukomeye mu gutuma uyu mukino urangira nta gitego kiwubonetsemo.
Kunganya byatumye Simba SC igira amanota 79 mu mikino 32, yegukana igikombe harimo ikinyuranyo cy’amanota 19 mu gihe hasigaye imikino itandatu.
Ni ku nshuro ya gatatu yikurikiranya iyi kipe yegukanye iki gikombe mu gihe ari ku nshuro ya 21 yegukanye shampiyona ya Tanzania, irushwa inshuro eshanu na Yanga SC igifite inshuro 26.
Kuri Kagere Meddie, ni igikombe cya kabiri cya shampiyona yegukanye ari kumwe na Simba SC nyuma yo kuyigeramo mu mwaka w’imikino wa 2018/19, avuye muri Gor Mahia FC yo muri Kenya.
Biteganyijwe ko Simba SC izashyikirizwa igikombe mu mikino iri imbere bitewe n’ibiganiro bizahuza ubuyobozi bwayo n’abayobora Ishyirahamwe ry’Umupira w’Amaguru muri Tanzania (TFF).
AS Muhanga yabonye umutoza mushya w’Umurundi
Umurundi Nduwantare Ismail Jean Marie Vianney ni we wemejwe nk’umutoza mushya wa AS Muhanga, ku masezerano y’umwaka umwe ushobora kongerwa.
Umurundi Nduwantare Ismail Jean Marie Vianney ni we wemejwe nk’umutoza mushya wa AS Muhanga, ku masezerano y’umwaka umwe ushobora kongerwa.
AS Muhanga nta mutoza yari ifite nyuma y’uko Mbarushimana Abdu wayitozaga yerekeje muri Bugesera FC mu kwezi gushize.
Iyi kipe yabaye iya 11 mu mwaka ushize w’imikino wa 2019/20, yari imaze iminsi iri mu biganiro n’abarimo Ruremesha Emmanuel nyuma wasinyiye Gorilla FC, Nduwantare Ismail na Bisengimana Justin.
Umunyamabanga Mukuru wa AS Muhanga, Bisangwabagabo Youssuf, yabwiye IGIHE ko bamaze kwemeza Nduwantare Ismail nk’umutoza mushya ku masezerano y’umwaka umwe.
Ati “Nibyo umutoza twamaze kumubona, ni Nduwantare Jean Ismail Marie Vianney, twamuhaye amasezerano y’umwaka umwe ushobora kongerwa mu gihe byaba bigenze neza.
“Intego yacu ni ugukomeza kuzamura abakinnyi bakiri bato kandi beza ariko tukaguma mu cyiciro cya mbere.
Nduwantare yaherukaga mu Rwanda mu mwaka ushize ubwo yatozaga Gicumbi FC, ariko akaba yarirukanwe mu Ugushyingo nyuma y’amezi abiri gusa, kubera umusaruro muke.
Ni ku nshuro ya gatatu, Nduwantare aje gutoza mu Rwanda nyuma yo kuba umutoza Aspor FC mu 2008 mbere y’uko asubira muri Prince Louis, ayifasha gusubira mu cyiciro cya mbere.
Yatoje kandi amakipe arimo Inter Stars, Flambeau de l’Est, Kayanza United, Delta Star na Les Jeunes Athletics z’iwabo mu Burundi.
Hatangajwe igihe Shampiyona ya NBA izasubukurirwa ikinwa mu buryo bwihariye
Shampiyona ya Basketball muri Leta Zunze Ubumwe za Amerika (NBA) ikunzwe kurusha izindi ku Isi, yatangaje ko izasubukurwa tariki ya 30 Nyakanga nyuma y’uko ihagaze guhera muri Werurwe kubera icyorezo cya Coronavirus.
Shampiyona ya Basketball muri Leta Zunze Ubumwe za Amerika (NBA) ikunzwe kurusha izindi ku Isi, yatangaje ko izasubukurwa tariki ya 30 Nyakanga nyuma y’uko ihagaze guhera muri Werurwe kubera icyorezo cya Coronavirus.
Kuri iki Cyumweru tariki ya 27 Kamena nibwo hashyizwe ahagaragara imikino izakinwa hagati ya tariki ya 30 Nyakanga n’iya 14 Kanama 2020.
Amakipe 22 azitabira isubukurwa rya NBA, azakina imikino umunani (kuri buri imwe) izabera ku bibuga bya ESPN Wide World of Sports Complex i Walt Disney World Resort muri Florida.
Imikino ibiri izabimburira indi ku wa Kane tariki ya 30 Nyakanga ni uzahuza Utah Jazz na New Orleans Pelicans, ndetse n’uzahuza LA Clippers na Los Angeles Lakers mu gihe bukeye bwaho, tariki ya 31 Nyakanga, hazaba imikino itandatu irimo uwo Boston Celtics izakinamo na Milwaukee Bucks naho Houston Rockets ihure Dallas Mavericks.
Muri iri subukurwa rya NBA, buri munsi hazajya hakinwa imikino igera kuri irindwi ku bibuga bitatu bitandukanye byo muri ESPN Wide World of Sports Complex.
Buri kipe izabarwa nk’iyakiriye imikino ine ndetse yongere kugirwa nk’iyakiniye hanze mu yindi mikino ine.
Ubwo NBA yasubikwagwa tariki ya 11 Werurwe, hari hasigaye imikino 259 mu mwaka usanzwe w’imikino ariko hazakinwa 88 gusa.
Amakipe 22 azakina iyi mikino ni umunani yari aya mbere muri buri gace (conference) [ni ukuvuga ane muri buri gace] kongeraho andi atandatu (atanu yo mu Burengerazuba n’imwe yo mu Burasirazuba) hagendewe ku manota yari afite.
Iyi mikino izasozwa tariki ya 14 Kanama mu gihe biteganyijwe ko hazabaho play-in izahuza ikipe ya munani n’iya cyenda muri buri gace hagati ya tariki ya 15 n’iya 16 Kanama mu gihe byaba bibaye ngombwa.
Iya Play-offs yitabirwa n’amakipe umunani ya mbere muri buri gace, izatangira tariki ya 17 Kanama 2020 ikageza mu Ukwakira.
Rayon Sports yavuze ku isinyishwa rya Nishimwe Blaise n’abandi bakinnyi
Ubuyobozi bwa Rayon Sports buvuga ko butarasinyisha Nishimwe Blaise ukina muri Marines FC gusa bwemeza ko ari mu bakinnyi bari kuganirizwa kugira ngo bazayikinire mu mwaka utaha w’imikino.
Ubuyobozi bwa Rayon Sports buvuga ko butarasinyisha Nishimwe Blaise ukina muri Marines FC gusa bwemeza ko ari mu bakinnyi bari kuganirizwa kugira ngo bazayikinire mu mwaka utaha w’imikino.
Bivugwa ko Nishimwe Blaise yasinye amasezerano y’imyaka itatu ku wa Gatanu ndetse ari mu bakinnyi bashya Rayon Sports yamaze kugura.
Umuvugizi wa Rayon Sports, Nkurunziza Jean Paul, yabwiye IGIHE ko bari kuganira n’abakinnyi batandukanye ariko hari abatarasinya.
Ati “Hari komisiyo ishinzwe kugura abakinnyi, hari benshi iri kuganira nabo ariko nta gusinya birabaho.
Uwo [Nishimwe] ntabwo nakubwira ngo arimo cyangwa ntabwo ari mu bari kuganirizwa ariko igihe nikigera muzamenya abakinnyi bashya ba Rayon Sports.
Ku wa Gatanu w’icyumweru gishize, ubuyobozi bwa Rayon Sports bwavuze ko hari abakinnyi batanu bwamaze kugura mu gihe hari n’abandi batandatu bakiri bato bazatizwa andi makipe.
Nkurunziza yakomeje agira ati “Abo barahari tuzabatangaza tariki ya 21 Kamena kandi tuzatangaza abakomeye.
Mugheni Fabrice wari wasezeye Rayon Sports, Michael Sarpong wari wirukanywe na Hakizimana Muhadjiri watandukanye na Emirates FC, bari mu bavugwa muri iyi kipe yambara ubururu n’umweru nubwo ubuyobozi bwayo bwirinda kugira icyo bubivugaho.
Imikino isigaye ya UEFA Champions League na Europa League izaba muri Kanama, ikinwe nk’Igikombe cy’Isi
Inama ya Komite Nyobozi y’Impuzamashyirahamwe y’Umupira w’Amaguru ku Mugabane w’Uburayi (UEFA) yabaye kuri uyu wa Gatatu, yanzuye ko amarushanwa yayo ya Champions League na Europa League azasubukurwa mu ntangiriro za Kanama nyuma y’uko ahagaritswe muri Werurwe kubera icyorezo cya Coronavirus.
Inama ya Komite Nyobozi y’Impuzamashyirahamwe y’Umupira w’Amaguru ku Mugabane w’Uburayi (UEFA) yabaye kuri uyu wa Gatatu, yanzuye ko amarushanwa yayo ya Champions League na Europa League azasubukurwa mu ntangiriro za Kanama nyuma y’uko ahagaritswe muri Werurwe kubera icyorezo cya Coronavirus.
UEFA yemeje ko aya marushanwa yombi ahuza amakipe akomeye i Burayi, azasozwa akinwa mu buryo bw’Igikombe cy’Isi.
Hemejwe ko imikino isigaye kugira ngo irushanwa rya Champions League rirangire izakinirwa mu Mujyi wa Lisbon.
Umurwa mukuru wa Portugal uzakira imikino ya kimwe cya kane, iya kimwe cya kabiri n’umukino wa nyuma, yose izakinwa hagati ya tariki ya 12 n’iya 23 Kanama uyu mwaka mu gihe imikino ya kimwe cy’umunani yo kwishyura yari isigaye, izakinirwa aho yagombaga kubera cyangwa muri Portugal kuri Estádio do Dragão y’i Porto na Estádio D.
Afonso Henriques y’i Guimarães hagati ya tariki ya 7 n’iya 8 Kanama.
Imikino yose isigaye muri kimwe cya kane na kimwe cya kabiri izajya ikinwa ari umwe (nta mukino wo kwishyura), izabera ku bibuga bibiri byo muri Lisbon- Estadio da Luz na Estadio Jose Alvalade.
Champions League yakomwe mu nkokora na Coronavirus kuva tariki ya 11 Werurwe, ubwo imikino ya kimwe cy’umunani yari igeze hagati.
Manchester City yagombaga kwakira Real Madrid mu mukino wo kwishyura wari kuba tariki ya 17 Werurwe nyuma y’uko yari yatsindiye muri Espagne ibitego 2-1.
Bayern Munich yari yatsinze Chelsea ibitego 3-0, Juventus itsindwa na Lyon igitego 1-0 mu gihe FC Barcelone yari yanganyije na Napoli igitego 1-1.
Amakipe ya Paris Saint-Germain, Atalanta, Atlético Madrid na RB Leipzig yari yamaze kubona itike ya kimwe cya kane.
Umujyi wa Istanbul (Atatürk Olympic Stadium) wagombaga kwakira umukino wa nyuma wa UEFA Champions League uyu mwaka, wahawe kwakira uw’umwaka utaha.
Europa League izakinirwa mu Budage
UEFA yemeje ko kandi irushanwa rya Europa League naryo rizakinwa muri ubu buryo bumeze nk’Igikombe cy’Isi, aho guhera muri kimwe cya kane imikino izabera mu Budage mu Mijyi ya Cologne, Duisburg, Düsseldorf na Gelsenkirchen muri Kanama, haba umukino umwe.
Imikino yo kwishyura yari isigaye nayo izakinirwa aho yagombaga kubera cyangwa mu Budage mu gihe Inter Milan na Getafe, Seville FC na AS Roma zitakinnye umukino n’umwe, zizahura inshuro imwe (nta mukino wo kwishyura uzabaho).
Umujyi wa Gdańsk wo muri Pologne wagombaga kwakira umukino wa nyuma w’uyu mwaka, wahawe kwakira uw’irushanwa ry’umwaka utaha.
Europa League yahagaze tariki ya 12 Werurwe, izasubukurwa tariki ya 5 n’iya 6 Kanama haba imikino yo kwishyura (ahabaye imikino ibanza) mu gihe umukino wa nyuma uzakinwa tariki ya 21 Kanama 2020.
Siporo zikorwa abantu bategeranye zakomorewe: Ni ryari amakipe ashobora gutangira imyitozo?
Inama y’Abaminisitiri yateranye ku wa Kabiri tariki ya 16 Werurwe yafatiwemo umwanzuro uvuga ko ibikorwa bya siporo zikorerwa hanze abantu bategeranye zemerewe gukomeza.
Icyakora siporo ikorerwa mu nyubako z’imyidagaduro irabujijwe.
Inama y’Abaminisitiri yateranye ku wa Kabiri tariki ya 16 Werurwe yafatiwemo umwanzuro uvuga ko ibikorwa bya siporo zikorerwa hanze abantu bategeranye zemerewe gukomeza.
Icyakora siporo ikorerwa mu nyubako z’imyidagaduro irabujijwe.
Imyanzuro y’iyi nama ivuga ko "Amabwiriza arambuye kuri iyi ngingo azatangwa na Minisiteri ya Siporo.
" Ni amabwiriza yitezweho kureba niba ashobora gutanga umurongo nk’amakipe ashobora gukoramo imyitozo, abakinnyi bategeranye, mbere y’uko imikino imwe n’imwe yazasubukurwa.
Tariki ya 15 Werurwe 2020 nibwo ibikorwa byose by’imikino byahagaritswe mu Rwanda, umunsi umwe nyuma y’uko Minisiteri y’Ubuzima itangaje ko hari umurwayi wa mbere wa Coronavirus wabonetse mu gihugu.
Tariki ya 5 Gicurasi, Minisiteri ya Siporo yagiranye inama na Komite Olempike n’abahagarariye imikino, hemezwa ko hafi imikino ishobora gusubukurwa ari muri Nzeri mu gihe imyitozo yatangira muri Kanama.
Ku wa 4 Kamena Minisiteri ya Siporo yatangaje ko guhera ku wa 8 Kamena, imikino ikorwa abantu bategeranye irimo uwo kunyoga igare, gutwara imodoka, Tennis, Golf, kugenda n’amaguru (Hiking) n’imikino ngororamubiri ishobora gusubukurwa ariko hakurikizwa amabwiriza yo kwirinda.
Amwe mu bwiriza yari yashyizweho yarimo kuba nk’abasiganwa ku maguru bagomba guhana intera mu gihe bakorera muri Stade Amahoro n’ahandi haba inzira y’abasiganwa no kuba buri wese akoresha ibikoresho bye ku bajugunya.
Muri Tennis hemejwe ko buri mukinnyi azajya azana imipira ye, akaba ariyo akina (ashobora gufata mu ntoki) itari iye akayitanga kuri mugenzi we akoresheje ikirenge cyangwa racket, kuba abakinnyi batemerewe guhinduranya ibibuga no gusiga intera ya metero eshatu hagati yabo (Tennis ikinwa na babiri ntiyemewe).
Hari n’abibajije impamvu umukino wa Cricket utabamo kwegerana, utigeze ushyirwa mu yemerewe gusubukura.
Where is cricket🏏?
I thought social distancing is possible in cricket to a certain extent.
In addition, @GCricketStadium is an open cricket field.
@Rwanda_Sports has released a list of non contact outdoor sports activities allowed to resume, starting June 8th 2020.
#Rwanda pic.
com/3J5I1BxqAJ
— Richard Kwizera (@Muzungu4) June 5, 2020
Amakipe ashobora kongera gusubukura imyitozo?
Nk’uko no mu bindi bihugu birimo iby’i Burayi biri gukorwa muri iyi minsi, hari ibyiciro bacamo mu kongera gusubukura ibikorwa by’imikino.
Ni intambwe amakipe yo mu Rwanda ategereje kuzahabwaho umurongo.
Mu Bwongereza, u Budage, Espagne n’ahandi imikino yasubukuwe, babanje kwemerera abakinnyi gukora ku giti cyabo imikino irimo ngorangingo nko kwiruka.
Icyiciro cya kabiri cyabaye kwemerera amakipe gusubukura imyitozo, bigakorwa abakinnyi bategerena, aho mu cyumweru cya mbere imyitozo yakorwaga mu matsinda ku buryo mu kibuga hatarenga abakinnyi batanu mu gihe mu cyumweru cya kabiri batarengaga 10.
Iki cyiciro cyakurikiwe no kwemerera amakipe gukorera imyitozo hamwe, ariko hakagira ingamba zo kwirinda zubahirizwa zirimo no gupimwa kenshi kw’abakinnyi dore ko ibi bihugu byo mu Burayi biri mu byazahajwe cyane na Coronavirus.
Hari icyo byafasha amakipe yitegura amarushanwa
Lomami Marcel utoza Gorilla FC yo mu cyiciro cya kabiri izakina imikino ya Playoffs yo guhatanira kuzamuka mu cyiciro cya mbere, yabwiye IGIHE ko nyuma y’amezi atatu imikino imaze ihagaze hari abakinnyi biyongereye ibiro ku buryo baramutse bemerewe gusubukura imyitozo hubahirizwa gusiga intera hagati y’abantu, hari icyo byafasha amakipe.
Ati “Baramutse batanze uburenganzira byadufasha kuko abakinnyi bacu benshi bafite ibilo, basigaye baremereye kuko sinavuga ko gukora ku giti cyabo bibafasha cyane.
Urwego rwabo rwasubiye hasi bizaba ari gutangira bundi bushya kandi tuzagira imvune nyinshi cyane bitewe n’uko imibiri yabo yabaye.
Bakundakabo Rachid utoza Etoile de l’Est nayo yo mu cyiciro cya kabiri, na we avuga ko amakipe aramutse yemerewe gusubukura imyitozo kare bishobora kuyafasha kugira imyiteguro myiza cyane ku ashobora kuzamuka mu cyiciro cya mbere.
Ati “Batwemereye twabishobora gusubukura imyitozo hubarijwe amabwira kuko natwe byadufasha ko tutagira imyiteguro mike kuko hashize ikirekire cyane, hafi amezi ane abakinnyi bakorera ahantu hato.
Byose bitangiye mu kwa munani bizaba bigoye kuko shampiyona y’icyiciro cya mbere iba iri hafi gutangira.
Kuba hari haremejwe ko hafi imikino ishobora gusubukurwa ari muri Nzeri, byatumye amashyirahamwe y’imikino arimo iry’Umupira w’Amaguru, Basketball, Volleyball, Handball n’ayandi afata ibyemezo birimo gusoza amwe mu marushanwa imburagihe no kuba hari ayasubitswe kugeza igihe gukina biza bishoboka.
Hategerejwe amabwiriza ya Minisiteri ya Siporo, ngo hamenyekane niba bishoboka ko imyitozo imwe n’imwe abakinnyi bategeranye ishobora gutangira.
Rayon Sports yasinyishije rutahizamu w’Umurundi
Rayon Sports ikomeje kwiyubaka, yasinyishije rutahizamu Nihoreho Arsène ukomoka mu Burundi, wabaye uwa gatatu mu batsinze ibitego byinshi muri Shampiyona y’icyiciro cya mbere muri icyo gihugu n’ibitego 17 mu mwaka w’imikino wa 2019/2020.
Rayon Sports ikomeje kwiyubaka, yasinyishije rutahizamu Nihoreho Arsène ukomoka mu Burundi, wabaye uwa gatatu mu batsinze ibitego byinshi muri Shampiyona y’icyiciro cya mbere muri icyo gihugu n’ibitego 17 mu mwaka w’imikino wa 2019/2020.
Nihoreho w’imyaka 20, yakiniraga Olympic Star, akaba yasinyiye Rayon Sports amasezerano y’imyaka ibiri nk’uko Umuvugizi w’iyi kipe, Nkurunziza Jean Paul, yabyemereye IGIHE.
Ati “Ni byo yamaze gusinyira Rayon Sports amasezerano y’imyaka ibiri kandi ni rutahizamu mwiza twizeye ko azadufasha.
Nihoreho Arsène yatsinze ibitego 17 muri shampiyona y’u Burundi iheruka gusozwa, akaba yari ku mwanya wa gatatu arushwa ibitego bibiri na Iddy Museremu ukinira Le Messager Ngozi, we watsinze ibitego 19.
Aje yiyongera ku bandi bakinnyi bashya Rayon Sports iheruka kugura barimo Umunya-Togo Alex Harlley ukina mu kibuga hagati afasha abataha izamu, Niyonkuru Sadjati wakiniraga Marines FC, Uwingiyimana Christophe wakiniraga Gicumbi FC n’abandi bakinnyi 10 bakiri bato bazamuwe, ubuyobozi buvuga ko bazatizwa andi makipe.
Minisiteri ya Siporo yatangaje igihe izakomorera indi mikino
Minisiteri ya Siporo yatangaje ko bitarenze tariki ya 6 Nyakanga hazaba hamaze gutangazwa indi mikino izakomorerwa nyuma y’uko isubitswe kubera icyorezo cya Coronavirus.
Minisiteri ya Siporo yatangaje ko bitarenze tariki ya 6 Nyakanga hazaba hamaze gutangazwa indi mikino izakomorerwa nyuma y’uko isubitswe kubera icyorezo cya Coronavirus.
Inama y’Abaminisitiri yateranye ku wa 16 Kamena 2020 yafatiwemo umwanzuro uvuga ko ibikorwa bya siporo zikorerwa hanze abantu bategeranye zemerewe gukomeza.
Icyakora siporo ikorerwa mu nyubako z’imyidagaduro irabujijwe.
Uyu mwanzuro wafashwe nyuma y’uko guhera ku wa 8 Kamena, imikino ikorwa abantu bategeranye irimo uwo kunyoga igare, gutwara imodoka, Tennis, Golf, kugenda n’amaguru (Hiking) n’imikino ngororamubiri yemerewe gusubukurwa ariko hakurikizwa amabwiriza yo kwirinda.
Kuri uyu wa Gatanu tariki ya 26 Kamena 2020, Minisiteri ya Siporo yatangaje ko indi mikino izakomorerwa izatangazwa tariki ya 6 Nyakanga.
Yagize iti “Minisiteri ya Siporo iramenyesha abantu bose ko aya mabwiriza yo ku wa 4 Kamena 2020 (yo gusubukura imwe mu mikino ku wa 8 Kamena) akomeza kubahirizwa mu gihe hagiterejwe raporo ku isesengurya ryimbitse ryerekeye amabwiriza yakusanijwe mu mashyirahamwe y’imikino.
“Ibindi bikorwa by’imikino byemerewe gusubukurwa bizatangazwa ku wa 6 Nyakanga hashingiwe ku nama zitanzwe na Minisiteri y’Ubuzima (Minisante).
Minisiteri ya Siporo yakomeje ivuga ko “Ahakorerwa siporo hose hazakomeza gufungwa keretse ahakorerwa siporo zavuzwe haruguru.
Tariki ya 15 Werurwe 2020 nibwo ibikorwa byose by’imikino byahagaritswe mu Rwanda, umunsi umwe nyuma y’uko Minisiteri y’Ubuzima itangaje ko hari umurwayi wa mbere wa Coronavirus wabonetse mu gihugu.
Tariki ya 5 Gicurasi, Minisiteri ya Siporo yagiranye inama na Komite Olempike n’abahagarariye imikino, hemezwa ko hafi imikino (amarushanwa) ishobora gusubukurwa ari muri Nzeri mu gihe imyitozo yatangira muri Kanama.
Amabwiriza yo kubungabunga ubuzima hirindwa COVID-19
Kiyovu Sports yashoye asaga miliyoni 50 Frw igura abakinnyi, byaba biyiha igikombe mu mwaka utaha w’imikino?
Kiyovu Sports ni yo kipe imaze kwigaragaza kurusha izindi ku isoko ry’abakinnyi, aho imaze gutanga agera kuri miliyoni 55 Frw mu kugura abakinnyi bashya no kongerera amasezerano abasanzwe.
Kiyovu Sports ni yo kipe imaze kwigaragaza kurusha izindi ku isoko ry’abakinnyi, aho imaze gutanga agera kuri miliyoni 55 Frw mu kugura abakinnyi bashya no kongerera amasezerano abasanzwe.
Iyi kipe ikinira ku Mumena, yamaze kumvikana n’Umutoza Karekezi Olivier uzayitoza guhera mu mwaka utaha w’imikino wa 2020/21, yaguze abakinnyi benshi bafite amazina akomeye.
Umunyezamu wa mbere w’ikipe y’Igihugu ‘Amavubi’, Kimenyi Yves yatanzweho miliyoni 16 Frw avuye muri Rayon Sports mu gihe rutahizamu Babuwa Samson watsinze ibitego byinshi kurusha abandi mu mwaka ushize w’imikino, na we yerekeje muri iyi kipe avuye muri Sunrise FC kuri miliyoni 7 Frw.
Abandi bakinnyi Kiyovu Sports yaguze ni Irambona Eric na Ngendahimana Eric batanzweho miliyoni 10.
5 Frw uko ari babiri mu gihe Serumogo Ally, Ishimwe Saleh, Mbogo Ally na Mutangana Derrick bongerewe amasezerano batanzweho agera kuri miliyoni 18.
5 Frw uko ari bane.
Ubuyobozi bwa Kiyovu Sports buvuga ko bushaka kubaka ikipe ikomeye ihatanira ibikombe nyuma y’uko mu myaka yashize n’abeza yabaga ifite, andi makipe yaragaza akabatwara.
Visi Perezida wa mbere wa Kiyovu Sports, Ntalindwa Théodore yabwiye itangazamakuru ati “Shampiyona yari yabanje twari twatakaje abakinnyi benshi babanza mu kibuga bituma twongera kubaka ikipe nshya, ubu twiyemeje gushaka abakinnyi beza mu gihugu kandi turasa n’ababigezeho.
Uretse abakinnyi bashya Kiyovu Sports yamaze kugura, bivugwa ko ikomeje ibiganiro n’abarimo Bigirimana Abed wakinaga mu Burundi na Ngandu Omar wakiniye APR FC na AS Kigali, akaba avukana na Niyonzima Ally.
Ntalindwa avuga ko mu myaka Kiyovu Sports imaze idatwara igikombe, batekereje gukora byinshi bitandukanye bimwe bikanga, ariko ubu bafashe icyemezo cyo gushingira ku ikipe ikomeye.
Ati “Tumaze imyaka 26 nta gikombe dutwara, twatekereje byinshi birimo gukinisha Abanyarwanda gusa, gukinisha abana mwabonye icyo byatanze n’ibindi.
Twavuze ko duhindura, tugatekereza byagutse kuko umupira ni ugucuruza.
Amafaranga ari kuva mu banyamuryango ba Kiyovu.
Turashaka kwerekana ko Kiyovu ari imfura y’umupira w’u Rwanda.
Amafaranga Kiyovu Sports iri gukoresha ari kuva he?
Bivugwa ko Mvukiyehe Juvénal usanzwe ufite sitasiyo za lisansi, akaba n’umukunzi wa Kiyovu Sports yahaye iyi kipe agera kuri miliyoni 100 Frw ngo igure abakinnyi mu rwego rwo kwiyubaka.
Uyu ni we wasinyishije abarimo Kimenyi Yves, Babuwa Samson, Ishimwe Saleh, Irambona na Ngendahimana Eric ndetse yahaye Karekezi Olivier miliyoni 3 Frw azamufasha kwiyubaka i Kigali ubwo azaba agarutse mu Rwanda muri Nyakanga.
Andi makuru avuga ko hari n’amafaranga yashowemo n’Umuyobozi wa Kiyovu Sports, Mvuyekure François ‘Kabulimbo’ uba hafi cyane y’iyi kipe.
Ubuyobozi bwa Kiyovu Sports buvuga ko “ari amafaranga atangwa n’abanyamuryango ba Kiyovu Sports bari hirya no hino ku Isi kuko babonye ko ikipe yabo hari icyo ishaka kugeraho.
“Hari ababonye tuguze abakinnyi batangira kubona ko bishoboka, baraduhamagara bati ‘natwe rero turi itsinda ry’abantu 10’, ntabwo ari mu Rwanda gusa, no muri Amerika, mu Burayi n’ahandi baraduhamagara bakatubwira bati ‘twumvise gahunda ihari turi itsinda ry’abantu 10, twishyize hamwe twabona miliyoni 5 Frw, ni aho ubushobozi buri kuva.
Kiyovu Sports isanganywe abaterankunga barimo UAP iyiha miliyoni 5 Frw ku mwaka n’andi mafaranga ava ku bwishingizi bwafashwe n’abakunzi bayo, Acqua Rwanda iyiha miliyoni 10 Frw ku mwaka, Azam yayemereye miliyoni 132 Frw mu gihe cy’imyaka ine n’Umujyi wa Kigali uyiha miliyoni 120 Frw ku mwaka.
Byaba biha Kiyovu Sports ubushobozi bwo gutwara igikombe?
Kiyovu Sports imaze imyaka 59 ibayeho nyuma yo kwemezwa n’iteka rya minisitiri mu 1961, imaze kwegukana shampiyona y’u Rwanda inshuro eshanu zirimo iyo mu 1990 yatwaye idatsinzwe.
Iyi kipe ifite kandi ibikombe bitatu by’igihugu, aho icya nyuma igiheruka mu 1993 ubwo yanatwaraga shampiyona.
Kiyovu Sports yaherukaga kugura abakinnyi bakomeye mu mwaka w’imikino wa 2010/11 ubwo yazanaga umutoza Jean Marie Ntagwabira wazanye n’abakinnyi benshi yatozaga muri Atraco FC yari imaze gusenyuka, ariko bikarangira ibaye iya kabiri muri shampiyona inyuma ya APR FC.
Ku bwa Munyangabe Omar wigeze kuba Umunyamabanga Mukuru n’ Umuyobozi wa Tekinike muri Kiyovu Sports, asanga ikipe iri kwiyubaka neza gusa ngo gutwara igikombe bisaba byinshi.
Ati “Igikombe dushobora kugitwara ariko bisaba ko byose biba byiza haba mu bayobozi, abatoza n’abakinnyi.
Ni ukuvuga ngo agahimbazamusyi n’imishahara bikabonekera igihe kugeza shampiyona irangiye.
“Umutoza akamenya kubyaza umusaruro abakinnyi afite ndetse ikipe ikitegura neza umukino.
Ikindi ni ukumenya amafaranga ahari ni ayahe, araturuka he, aho ava bakayakurayo bitarateza icyuho mu ngengo y’imari.
Mu mwaka w’imikino wa 2017/18, ubwo yatozwaga na Cassa Mbungo André, abakunzi ba Kiyovu Sports bubatse ikipe nziza ishobora guhangana ariko isoreza ku mwanya wa kane, hari nyuma y’uko mu mwaka wari wabanje wa 2016/17 yari yamanutse mu cyiciro cya kabiri.
Mu 2019, Kiyovu Sports yashobora kongera guserukira u Rwanda, ariko itsindirwa ku mukino wa nyuma w’Igikombe cy’Amahoro na AS Kigali ibitego 2-1, inzozi zayo zirangirira i Nyamirambo.
Premier League: Abatoza basabwe kutegera abasifuzi ahubwo bakagaragaza mu nyandiko ibitagenze neza
Abatoza bo muri Shampiyona y’Icyiciro cya Mbere mu Bwongereza, Premier League, basabwe kwandika ibyo batishimiye ku basifuzi, bakabitanga mu nyandiko mu gihe kitarenze amasaha 24, aho kubegera baburana muri ibi bihe bya Coronavirus.
Abatoza bo muri Shampiyona y’Icyiciro cya Mbere mu Bwongereza, Premier League, basabwe kwandika ibyo batishimiye ku basifuzi, bakabitanga mu nyandiko mu gihe kitarenze amasaha 24, aho kubegera baburana muri ibi bihe bya Coronavirus.
Premier League irasubukurwa ku mugoroba wo kuri uyu wa Gatatu, nyuma y’iminsi 100 ihagaritswe n’icyorezo cya Coronavirus cyibasiye Isi.
Ni ibisanzwe ko abatoza bajya kureba abasifuzi bakababwira ko hari ibitagenze neza haba hagati mu mukino (ku musifuzi wa kane) cyangwa umukino urangiye.
Gusa kuri ubu, babwiwe ko ibyo kujya kuburana ku basifuzi, amaso ku maso, bitemewe bitewe n’amabwiriza yo kwirinda ikwirakwira ry’icyorezo cya Coronavirus by’umwihariko kuba abantu bagomba gusiga intera hagati yabo n’abandi.
Abatoza babwiwe ko batagomba kwegera abasifuzi cyangwa ngo binjire mu cyumba cyabo ako kanya nyuma y’umukino.
Ahubwo, amakipe yahawe amabwiriza yo kwandikira Ishyirahamwe ry’Abasifuzi (PGMOL) ibitagenze bitarenze umunsi ukurikiyeho.
Babwiwe ko uzagaragara yarenze kuri ayo mabwiriza azaba yishyize mu mwanya wo gufatirwa ibihano.
Premier League irasubukurwa imikino ibera mu muhezo ndetse buri stade ntiyemerewe kurenza abantu 300.
Andi mabwiriza yatanzwe ni uko ikipe yasuye ariyo izajya isohoka mbere ijya mu kibuga kugira ngo hatabaho kubyiganira mu rwambariro.
Abakinnyi nabo baburiwe ko batagomba gusagarira abasifuzi mu gihe cy’umukino cyangwa gusuhuzanya n’abo mu yindi kipe hadakoreshejwe inkokora, ubwo umukino uzajya uba urangiye.
Rayon Sports yasinyishije Sibomana Théogène, nta gahunda ifite yo gukinisha abana
Ubuyobozi bwa Rayon Sports bwemeje ko bwasinyishije umunyezamu ukiri muto, Sibomana Théogène, wakuriye mu ikipe yayo y’abato ku masezerano y’imyaka itanu.
Ubuyobozi bwa Rayon Sports bwemeje ko bwasinyishije umunyezamu ukiri muto, Sibomana Théogène, wakuriye mu ikipe yayo y’abato ku masezerano y’imyaka itanu.
Sibomana Théogène ni umwe mu bakinnyi bakiri bato bari gusinyishwa n’iyi kipe kugira ngo bazagenderweho mu mushinga wo kubaka ikipe y’ahazaza nk’uko IGIHE yabitangarijwe n’Umuvugizi wa Rayon Sports, Nkurunziza Jean Paul.
Ati “Dufite umushinga w’igihe kirekire kuko twajyaga tuzamura abana bavuye mu academie yacu y’i Nyanza kuko nitwe tuyimenyera imipira n’imyambaro.
Hari abakinnyi benshi bahazamukiye barimo Bosco [Kayitaba], Ange [Mutsinzi] n’abandi, kubera ko tutabakurikiranye ngo tubahe amasezerano, abandi bakabitwarira.
“Ntabwo ari Sibomana gusa twasinyishije, ni abakinnyi 10 bari hagati y’imyaka 18 na 21, twabahaye amasezerano n’umushahara, tuzabatiza andi makipe yo mu cyiciro cya mbere dufitanye umubano cyangwa ayo mu cya kabiri kugira ngo bamenyere.
Umuvugizi wa Rayon Sports avuga ko mu myaka iri imbere abo aribo iyi kipe izaba ishingiyeho aho gutanga amafaranga menshi ijya kugura abakinnyi mu yandi makipe, ahubwo izajya igarura abo yizamuriye.
Ati “Buri mwaka tuzajya twohereza abakinnyi bavuye mu bato bacu, bajye mu makipe atandukanye hano mu Rwanda noneho abitwaye neza tubazane mu ikipe nkuru yacu.
Nk’aba tuzamuye twizeye ko mu mwaka umwe cyangwa ibiri byibura tutazaburamo batandatu tugarura kandi ibyo bizatuma tudatanga amafaranga menshi tugura abakinnyi bashya.
Nkurunziza yongeye gushimangira ko iyi gahunda yo kuzamura abana ntaho ihuriye n’intego z’ikipe nkuru mu mwaka utaha w’imikino kuko yo izifashisha abakinnyi bakomeye bahatanira igikombe ndetse abamaze kugurwa bazatangazwa guhera mu cyumweru gitaha.
Ati “Rayon Sports ntabwo izakinisha abana ntabwo bishoboka, twe ntabwo turatangira gutangaza abakinnyi twasinyishije.
Abavugwa bose harimo abo twarangizanyije hari n’abo tukiri kuvugana kandi bakomeye.
“Dutegereje ko FERWAFA ifungura isoko ry’igura n’igurisha ry’abakinnyi ku itariki ya 21 Kamena, tugahita dutangira kubatangaza ku mugaragaro abo twasinyishije.
Mugheni Fabrice wari wasezeye Rayon Sports, Michael Sarpong wari wirukanywe na Hakizimana Muhadjiri watandukanye na Emirates FC, bari mu bavugwa muri iyi kipe yambara ubururu n’umweru.
Kapiteni wa Watford yatunguranye avuga ko muri buri kipe haba harimo umukinnyi w’umutinganyi
Kapiteni wa Watford yo mu cyiciro cya mbere mu Bwongereza, Troy Deeney, yavuze ko bishoboka ko haba hari umukinnyi w’umutinganyi umwe muri buri kipe y’umupira w’amaguru.
Kapiteni wa Watford yo mu cyiciro cya mbere mu Bwongereza, Troy Deeney, yavuze ko bishoboka ko haba hari umukinnyi w’umutinganyi umwe muri buri kipe y’umupira w’amaguru.
Troy Deeney ngo kuri we asanga abakinnyi b’abatinganyi ari benshi ariko bakaba badashobora kubigaragaza mu ruhame, ariko akaba yizera ko hagize umwe ubyemeza n’abandi bamukirikiza.
Mu kiganiro yagiranye na BBC, Deeney w’imyaka 31 yagize ati “Navuga ko byibuze haba hari umutinganyi umwe cyangwa umuntu uryamana n’ibitsina byombi muri buri kipe y’umupira w’amaguru.
Barahari, 100% barahari.
“Ntekereza ko abantu b’abatinganyi cyangwa se abameze gutyo baba bafite impungenge zo kuba babigaragaza mbere.
Nibaza ko umwe abigaragaje, hari benshi bahita babyemera.
Troy Deeney avuga ko nta kibazo kirimo kuba umukinnyi ufite izina rikomeye yaba umutinganyi cyangwa aryamana n’abantu b’ibitsina byombi.
Ati “ Iyaba hari uje akabivuga, ndizera ntashidikanya ko mu cyumweru cya mbere byibuze abantu 100 baza bavuga ngo ‘nanjye ni uko’.
Kubera ko badashaka ko aribo barebwaho cyane.
Kapiteni wa Watford wagarutse mu myitozo vuba aha nyuma yo gutinya icyorezo cya Coronavirus, yavuze ko atiyumvisha impamvu bamwe bategereza gusezera mu mikino bakabona kwemeza ko ari abatinganyi.
Ati “Na none nibaza impamvu abantu basoza gukina umupira w’amaguru, Rugby cyangwa undi mukino uwo ari wo wose, noneho bakagenda bakavuga ngo “Ndi umutinganyi"…Njye numva wakabaye nk’umutwaro bigoye gutwara mu gihe cyose umara ukina.
Mu mateka y’umupira w’amaguru mu Bwongereza, Justin Fashanu wahoze ari rutahizamu wa Norwich na Nottingham Forest, ni we wenyine wavuze ku mugaragaro ko ari umutinganyi.
Yabitangaje mu 1990, yitaba Imana muri 1998.
Ngandu Omar n’Umurundi Bigirimana Abed berekeje muri Kiyovu Sports
Kiyovu Sports ikomeje kwiyubaka, yaguze myugariro wo hagati, Umunyarwanda Ngandu Omar ndetse n’Umurundi Bigirimana Abed ukina hagati mu kibuga afasha ba rutahizamu.
Kiyovu Sports ikomeje kwiyubaka, yaguze myugariro wo hagati, Umunyarwanda Ngandu Omar ndetse n’Umurundi Bigirimana Abed ukina hagati mu kibuga afasha ba rutahizamu.
Ngandu Omar wakiniye APR FC na AS Kigali mbere yo kujya muri Oman, yari amaze iminsi avugana na Kiyovu Sports kimwe na Bigirimana Abed wakiniraga Rukinzo FC yo mu Burundi.
Ngandu uvukana na Niyonzima Ally, ariko we akaba akinira Ikipe y’Igihugu y’u Burundi, yasinye imyaka ibiri kuri miliyoni 10 Frw, aya akaba ari nayo yahawe Bigirimana Abed waguzwe nk’umusimbura wa Twizeyimana Martin Fabrice werekeje muri Police FC.
Bigirimana Abed yari umwe mu bakinnyi beza muri Shampiyona y’u Burundi, aho yatsinze ibitego umunani, agatanga imipira 12 yavuyemo ibindi bitego kuri bagenzi be muri uyu mwaka w’imikino.
Aba bakinnyi bombi, baje biyongera ku bandi bane Kiyovu Sports yaherukaga kugura barimo umunyezamu Kimenyi Yves wavuye muri Rayon Sports ahawe miliyoni 16 Frw ndetse na Babuwa Samson wahawe miliyoni 7 Frw avuye muri Sunrise FC, ariko we agasinya umwaka umwe.
Hari kandi myugariro w’ibumoso Irambona Eric wahawe miliyoni 5.
5 Frw avuye muri Rayon Sports na Ngendahimana Eric ukina imbere ya ba myugariro, wahawe miliyoni 5 Frw avuye muri Police FC.
Kiyovu Sports izatozwa na Karekezi Olivier, iheruka kongera amasezerano abarimo Serumogo Ally, Ishimwe Saleh, Mbogo Ally na Mutangana Derrick batanzweho agera kuri miliyoni 18.
5 Frw uko ari bane.
Umusifuzi Nyinawabari yishinganishije kuri FERWAFA avuga ko yatewe ubwoba
Umusifuzi Mpuzamahanga w’Umunyarwandakazi, Nyinawabari Spéciose, yandikiye Ishyirahamwe ry’Umupira w’Amaguru mu Rwanda (FERWAFA) yishinganisha, avuga ko yatewe ubwoba na Gasingwa Michel uyobora Komisiyo y’Abasifuzi.
Umusifuzi Mpuzamahanga w’Umunyarwandakazi, Nyinawabari Spéciose, yandikiye Ishyirahamwe ry’Umupira w’Amaguru mu Rwanda (FERWAFA) yishinganisha, avuga ko yatewe ubwoba na Gasingwa Michel uyobora Komisiyo y’Abasifuzi.
Nyinawabari usanzwe ari umusifuzi mpuzamahanga wo ku ruhande kuva mu 2012, yandikiye FERWAFA ku wa Mbere avuga ko kuva muri Gashyantare aribwo yatangiye kutumvikana na Gasingwa Michel wamusabye kuva ku rubuga rw’abasifuzi ntawe abibwiye, akanga kubikora.
Ati "Yansabye kuva ku rubuga rw’abasifuzi ntawe mbwiye, sinabimwemerera kuko nabonaga ari kuntegeka ibintu byanyicira izina, ibyo mbona bizanye agatotsi hagati yanjye na we, ndetse nkabona ashaka no kunyinjirira no mu bindi nkora.
Muyobozi nabibagejejeho hakoreshejwe telefoni kuko nabonaga bimaze kundenga.
Nyinawabari yavuze ko kandi ku wa 11 Kamena, Gasingwa Michel uyobora Komisiyo y’Abasifuzi, yongeye kumuhamagara akamubwira ijambo yafashe nko kumutera ubwoba.
Ati "Yongeye kumpamagara ambaza ibijyanye n’akazi ariko mu magambo yambwiye ashyiramo ijambo njye nabaze ko ari iterabwoba mu magambo akurikira: Yambajije niba naritabiriye inama ya Komite Nyobozi ya ARAF yateranye mu mpera z’ukwezi kwa Gicurasi 2020, yize kuri bimwe mu bibazo afitanye n’abasifuzi, ambwira ko ngomba kwibuka ko nkiri mu kibuga, ko ntari nkwiye kugaragara mu bintu nk’ibyo [ibibazo Gasingwa afitanye n’abandi basifuzi], ko nari nkwiye kubirekera abatakiri mu kibuga.
Nyinawabari yavuze ko bitewe n’impamvu yavuze haruguru, yishinganisha kuko ashobora kuzakurwa kuri lisiti y’abasifuzi mpuzamahanga kuko ngo yigeze no kubikora mu 2013 ubwo yari Umunyamabanga Mukuru wa FERWAFA, agakuraho Bahizi Edouard nta mpamvu ifatika.
Ati “Muyobozi, mbisuzumye nsanga nkwiye kwandika nishinganisha kuko ashobora kunkura kuri lisiti ya FIFA itangwa mu kwa 10 kubera ko byaba atari ubwa mbere abikoze.
Yasabye FERWAFA ko yazamufasha ntarengane kuko kuva mu 2012 ibizamini abasifuzi mpuzamahanga bakora, abitsinda neza ndetse n’indi mirimo ashinzwe mu basifuzi ayikora neza.
Cristiano Ronaldo na Messi bavuye ku wundi mubumbe- Samuel Eto’o
Samuel Eto’o wabaye umukinnyi ukomeye mu makipe arimo FC Barcelone, Inter Milan na Chelsea, yavuze ko Cristiano Ronaldo na Lionel Messi bafatwa nk’abakinnyi ba mbere ku Isi bavuye ku wundi mubumbe.
Samuel Eto’o wabaye umukinnyi ukomeye mu makipe arimo FC Barcelone, Inter Milan na Chelsea, yavuze ko Cristiano Ronaldo na Lionel Messi bafatwa nk’abakinnyi ba mbere ku Isi bavuye ku wundi mubumbe.
Samuel Eto’o wasezeye gukina umupira w’amaguru mu 2019, kuri ubu ni umwe mu ba ambasaderi b’Igikombe cy’Isi cya Qatar 2022 ndetse asanzwe ari Umujyanama wa Perezida wa CAF, Ahmad Ahmad.
Aganira n’itangazamakuru ryo muri Qatar, Samuel Eto’o yabajijwe niba yumva hari undi mukinnyi ukomoka muri Afurika uzegukana Ballon d’Or nk’uko Umunya-Liberia George Weah yabikoze mu 1995.
Mu gusubiza, Eto’o yavuze ko biterwa n’abatora, ariko Cristiano Ronaldo na Lionel Messi bihariye kuko bavuye ku wundi mubumbe.
Ati “Biterwa n’abatora.
Hari bamwe mu Banyafurika batemera abakinnyi bo ku mugabane wabo, ibyo biba muri Afurika gusa.
Urebye mu myaka ya vuba, mpora mvuga ko Messi ari we mukinnyi mwiza ku Isi yose, akurikiwe na Cristiano Ronaldo.
Ntekereza ko ari abo ku wundi mubumbe.
“Uretse ibyo, muri iyi myaka, hari abakinnyi bakoze ikinyuranyo nka Sadio Mané.
Yatsinze ibitego mu marushanwa yose, ariko umusaruro wabaye ko atatwara Ballon d’Or.
Kubera iki?
Kubera ko abatora bakeka ko umukinnyi mwiza aba afite igisobanuro cyihariye, agomba kuva ku wundi mugabane utari uwacu.
Niyo mpamvu dutsindwa.
Samuel Eto’o afatwa nk’umwe mu bakinnyi b’umupira w’amaguru beza Afurika yagize ndetse yabaye Umukinnyi w’Umwaka muri Afurika inshuro enye.
Yihariye agahigo ko kuba ari we mukinnyi watsindiye Cameroun ibitego byinshi mu mateka yayo ndetse akaba ari mukinnyi watsinze ibitego byinshi mu mateka y’Igikombe cya Afurika.
Manchester City na West Ham zazirikanye urupfu rwa Marc-Vivien Foé waguye mu kibuga
Tariki ya 26 Kamena 2003, Marc-Vivien Foé ari mu bakinnyi Cameroun yifashishije ikina na Colombia muri ½ cya FIFA Confederation Cup mu mukino wabereye kuri Stade ya Garland i Lyon mu Bufaransa.
Tariki ya 26 Kamena 2003, Marc-Vivien Foé ari mu bakinnyi Cameroun yifashishije ikina na Colombia muri ½ cya FIFA Confederation Cup mu mukino wabereye kuri Stade ya Garland i Lyon mu Bufaransa.
Yari yiteguye kwegukana igikombe dore ko yari yaragize uruhare rukomeye mu gufasha ikipe ye kugera muri iki cyiciro kibanziriza umukino wa nyuma, aho yari yatsinze Brésil na Turikiya mu mikino ibanza.
Ntibyakunze ko arangiza umukino kuko mu buryo butunguranye, mu gice cya kabiri, uyu mugabo wari ufite imyaka 28 yaguye mu kibuga nta wundi muntu begeranye.
Marc-Vivien Foé yarabiranye ari hafi mu kibuga hagati.
Nubwo yahawe ubuvuzi bwihuse, Foé yitabye Imana nyuma yaho gato, Isi y’umupira w’amaguru ijya mu cyunamo.
Nyuma y’ibizamini bibiri by’isuzuma byakorewe umurambo we, hagaragajwe ko icyateye uru rupfu rutunguranye ari uguhagarara k’umutima.
Mu gihe kigera hafi ku myaka 10 yakinnye, uyu Munya-Cameroun yakiniye amakipe ya Lens na Olympique Lyon mu Bufaransa, atwara Shampiyona n’Igikombe cy’Igihugu inshuro ebyiri.
Yakinnye kandi inshuro ebyiri muri Premier League, bwa mbere muri West Ham United naho nyuma akinira Manchester City ubwo yari yaratijwe akaba ari nabwo yapfuye.
Marc-Vivien Foé yari umukinnyi ngenderwaho mu Ikipe y’Igihugu ya Cameroun, yayikiniye imikino 62.
Amakipe yose yakiniye yashyize amafoto ye ku mbuga nkoranyambaga mu rwego rwo kumwibuka.
Marc-Vivien Foé
1 May 1975 - 26 June 2003
Never forgotten.
💙 #ManCity pic.
com/plwRNg7CWI
— Manchester City (@ManCity) June 26, 2020
Une pensée pour Marc-Vivien Foé qui nous a quittés tragiquement le 26 juin 2003.
#RIP #teamOL pic.
com/nRFLraLbeR
— Olympique Lyonnais (@OL) June 26, 2020
17 years ago.
Today we remember Marc-Vivien Foe, on the anniversary of his passing.
Rest in peace.
com/zH4zhC3jZQ
— West Ham United (@🏠) (@WestHam) June 26, 2020
Abandi bakinnyi bapfuye amarabira nka Marc-Vivien Foé
Miklos Feher
Umunya-Hongrie, Miklos Feher, yapfuye tariki ya 25 Mutarama 2004 aguye mu kibuga ubwo yari mu mukino wa shampiyona ya Portugal, wahuzaga Benfica yakiniraga na Vitori de Guimaraes.
Uyu musore wari ufite imyaka 24, yihutanywe kwa muganga amara amasaha make mbere y’uko hatangazwa ko yapfuye mu ijoro ryo ku wa 25 Mutarama.
Gokmen Yildiran
Umunya-Turikiya, Gokmen Yildiran, yapfuye ku wa 10 Kanama 2006 afite imyaka 28.
Yarabiye mu myitozo ubwo yakiniraga Elazigspor, ariko apfa azize guhagarara k’umutima mbere y’uko agezwa kwa muganga.
Antonio Puerta
Umunya-Espagne, Antonio Puerta, yaguye hasi ata ubwenge ubwo Seville yakiniraga yahuraga na Getafe tariki ya 25 Kanama 2007.
Nyuma yo guhabwa ubuvuzi, yabashije kwigenza ariko ageze mu rwambariro yongera kugwa hasi.
Yamaze iminsi itatu mu bitaro, apfa tariki ya 28 Kanama bitewe n’uburwayi bw’umutima umuryango we ukunze kugira.
Daniel Jarque
Umunya-Espagne Daniel Jarque yitabye Imana tariki ya 8 Kanama 2009.
Yasanzwe muri hoteli yapfuye ubwo yakiniraga Espagnol Barcelone.
Byahishuwe ko yapfuye azize guhagarara k’umutima ubwo yari kuri telefoni avugana n’umukunzi we.
Piermario Morosini
Umutaliyani Piermario Morosini yapfuye tariki ya 14 Mata 2012.
Yapfiriye kwa muganga nyuma yo kugwa mu kibuga ubwo yakiniraga Livorno.
Yari afite imyaka 25.
Cheick Tioté
Umunya-Côte d’Ivoire, Cheick Tioté, yapfuye tariki ya 5 Kamena 2017 afite imyaka 29, aguye mu myitozo aho yakiniraga Beijing Enterpries yo mu Bushinwa.
Byavuzwe ko yazize guhagarara k’umutima.
Umurundi Papy Faty wakiniye APR FC yitabye Imana ku wa 25 Mata 2019, nyuma yo kugwa mu kibuga mu mukino wahuzaga ikipe ye ya Malanti Chiefs na Green Mamba zo muri eSwatini, bigakekwa ko yazize indwara y’umutima.
Imikino ya FEASSSA y’uyu mwaka yimuriwe mu 2021
Ishyirahamwe Nyarwanda rya Siporo mu Mashuri (FRSS) ryatangaje ko amarushanwa mpuzamahanga ahuza amakipe y’abanyeshuri yitwaye neza muri Afurika y’Iburasirazuba (FEASSSA) yagombaga kubera i Kakamega muri Kenya muri uyu mwaka, yimuriwe mu mwaka utaha wa 2021.
Ishyirahamwe Nyarwanda rya Siporo mu Mashuri (FRSS) ryatangaje ko amarushanwa mpuzamahanga ahuza amakipe y’abanyeshuri yitwaye neza muri Afurika y’Iburasirazuba (FEASSSA) yagombaga kubera i Kakamega muri Kenya muri uyu mwaka, yimuriwe mu mwaka utaha wa 2021.
Kimwe n’ibindi bikorwa byose, imikino n’amasomo y’abanyeshuri byakomwe mu nkokora n’icyorezo cya Coronavirus cyageze muri Afurika y’Iburasirazuba muri Werurwe uyu mwaka.
Mu Rwanda, Ishyirahamwe rya Siporo mu Mashuri, ryari ryatangije amarushanwa y’uyu mwaka tariki ya 2 Gashyantare, ariko nyuma y’ukwezi kumwe n’igice, amashuri ahita afungwa kugeza muri Nzeri kubera icyorezo cya Coronavirus.
Byari biteganyijwe ko iyi mikino yitiriwe Umukuru w’Igihugu ‘Amashuri Kagame Cup’ yari gusozwa muri Kamena, hakamenyekana amakipe azakina FEASSSA 2020 yari kubera mu Mujyi wa Kakamega muri Kenya.
Ribinyujije kuri Twitter, Ishyirahamwe rya FRSS ryagize riti “Amarushanwa mpuzamahanga ya FEASSSA ahuza amakipe yitwaye neza mu banyeshuri bo mu bihugu bya Afrika y’Iburasirazuba (EAC) ntakibaye muri uyu mwaka w’amashuri wa 2020, yimuriwe mu mwaka w’amashuri utaha wa 2021 mu Mujyi wa Kakamega mu gihugu cya Kenya.
Amarushanwa mpuzamahanga ya #FEASSA ahuza amakipe yitwaye neza mu banyeshuri bo mu bihugu bya Afrika y’Iburasirazuba #EAC ntakibaye muri uyu mwaka w’amashuri wa 2020, yimuriwe mu mwaka w’amashuri utaha wa 2021 mu mujyi wa Kakamega mu gihugu cya #Kenya @Rwanda_Edu @Rwanda_Sports pic.
com/PVRpLGKzC2
— Rwanda School Sports (@SchoolSportsRW) June 16, 2020
Ubwo aya marushanwa yabaga ku nshuro yayo ya 18, mu Mujyi wa Arusha muri Tanzania, hagati ya tariki ya 16 kugeza ku ya 25 Kanama 2019, u Rwanda rwari rwaserukiwe n’abanyeshuri 316 bari mu makipe 16 mu mikino irimo irimo Umupira w’Amaguru, Volleyball, Basketball na Handball.
Umusaruro w’amakipe y’u Rwanda ntiwabaye mubi kuko muri Handball y’abahungu, ikipe ya ADEGI yegukanye igikombe ndetse n’ikipe ya Tennis yo ku butaka iragitwara.
IPRC Karongi yabaye iya kabiri muri Volleyball y’abahungu mu gihe andi makipe atatu y’u Rwanda yegukanye umwanya wa gatatu.
Mu mikino ngororamubiri, abakinnyi babiri b’Abanyarwanda batwaye imidari ibiri y’Umuringa (Bronze) mu gusiganwa metero 1500 ndetse na metero 800 mu bagabo.
Zinedine Zidane yasabye Real Madrid gufata imikino isigaye ya shampiyona nk’Igikombe cy’Isi
Umutoza wa Real Madrid, Zinedine Zidane, ashaka ko Real Madrid ifata imikino 11 isigaye muri shampiyona y’icyiciro cya mbere muri Espagne ‘La Liga’ nk’Igikombe cy’Isi kugira ngo ibashe kwigobotora FC Barcelone, yegukane igikombe cya kabiri cya shampiyona mu myaka umunani.
Umutoza wa Real Madrid, Zinedine Zidane, ashaka ko Real Madrid ifata imikino 11 isigaye muri shampiyona y’icyiciro cya mbere muri Espagne ‘La Liga’ nk’Igikombe cy’Isi kugira ngo ibashe kwigobotora FC Barcelone, yegukane igikombe cya kabiri cya shampiyona mu myaka umunani.
Real Madrid irarushwa amanota atanu na FC Barcelone yaraye itsinze Real Mallorca ibitego 4-0 ubwo hafungurwaga La Liga nyuma y’amezi atatu ihagaritswe kubera icyorezo cya Coronavirus.
Ikipe y’umutoza Zinedine Zidane ifitanye umukino na Eibar kuri iki Cyumweru, aho ikinira ku kibuga gishya cy’imyitozo cya Stade Alfredo di Stefano.
Biteganyijwe ko La Liga izasozwa tariki ya 19 Nyakanga, bivuze ko imikino yose isigaye izaba iba buri munsi mu gihe amakipe azajya akina byibuze umukino mu minsi itatu mu gihe cy’ibyumweru bitanu n’igice.
Abajijwe niba abibona nk’Igikombe cy’Isi gitangiye, Zidane yagize ati “Nishimiye iryo gereranya.
Niko mbibona.
Abakinnyi banjye bazi icyo gukina imikino ya nyuma y’Igikombe cy’Isi cyangwa Igikombe cy’Uburayi bivuze.
“Icy’ingenzi ni ukwitegura kandi ndatekereza ko twiteguye neza, neza cyane.
Umukino wacu wa mbere uratangira ejo [uyu munsi] kandi tuzatanga buri kimwe.
Mfite icyizere ko ibyo twakoze hamwe n’abakinnyi aribyo tugomba kugaragaza mu kibuga.
Imikino ya La Liga iri gukinirwa mu muhezo kubera icyorezo cya Coronavirus nubwo umuyobozi w’iyi shampiyona, Javier Tebas, yavuze ko stade zemerewe kwakira abantu bari hagati ya 10 na 15% mbere y’uko uyu mwaka w’imikino urangira.
Zidane yakomeje agira ati “Ntabwo nkunda gukina nta bafana, icyo ni igitekerezo cyanjye.
Ariko ngomba kugerageza kubimenyera.
Ni uko ibihe turimo bimeze.
Hari guverinoma n’abaturage bakora akazi kabo, natwe tugomba gukora akacu.
Real Madrid irakinira kuri Stade Alfredo di Stefano mu gihe Santiago Bernabeu igomba kuvugururwa muri iyi mpeshyi.
Abafana bakirwa n’iyi stade ni 6000, bivuze ko abakwemererwa kureba uyu mukino baba ari bake cyane mu gihe byaba byemewe.
Ati “Abakinnyi banjye baba bashaka gukinira imbere y’abafana babashyigikiye, ariko ubu siko bimeze.
Ariko ababishinzwe nibavuga ko bishoboka, tuzareba.
Nahoze ndi umukinnyi, nakwifuza gukinira ahari abafana.
Gusa urwo si urwitwazo, tuzakina neza.
Eden Hazard yashyizwe mu bakinnyi Real Madrid yifashisha ihura na Eibar kuri uyu mugoroba nyuma y’uko yari yaravunitse ubwo shampiyona yasubikwagwa.
Marco Asensio na we yamaze gukira mu gihe Zidane yemeje ko Luka Jović na Lucas Vazquez badahari.
Bushali agiye gushyira hanze album nshya yakomoye ku nkuru ya Nebukadinezali wo muri Bibiliya
Umuraperi Hagenimana Jean Paul mu muziki uzwi nka Bushali The Trigger, agiye gushyira hanze album ye nshya yise ‘!b!he B!7’ ishushanya ubuzima bwo ku Isi y’iki gihe n’ubuzima Nebukadinezali uvugwa muri Bibiliya wahuye n’ibigeragezo birindwi bitewe no kwiremereza ku Mana.
Umuraperi Hagenimana Jean Paul mu muziki uzwi nka Bushali The Trigger, agiye gushyira hanze album ye nshya yise ‘!b!he B!7’ ishushanya ubuzima bwo ku Isi y’iki gihe n’ubuzima Nebukadinezali uvugwa muri Bibiliya wahuye n’ibigeragezo birindwi bitewe no kwiremereza ku Mana.
Iyi album ya Bushali izagaragaraho abandi bahanzi batandukanye bo mu Rwanda ndetse n’abo hanze nka Magnom uri no mu bayikozeho ndetse n’itsinda rya Daara J Family ryo muri Sénégal.
Izajya hanze ku wa 26 Kamena 2020, ariko indirimbo ziyigiye zizajya zisohoka imwe ku yindi mbere y’icyo gihe.
‘!b!he B!7’ yakozweho n’aba-Producers batandukanye nka Kenny Pro beats, The Major wo muri Symphony Band, $cott, Pacento, Holy Beat Murda, Faada Freddy ( wo muri Sénégal), Magnom wo muri Ghana na Dr.
Nganji usanzwe atunganya ibihangano byo muri Green Ferry Music.
Iriho indirimbo 15.
Bushali yabwiye IGIHE ko yatekereje gukora iyi album agendeye ku buzima yanyuzemo mu minsi ishize ariko atekereza n’ubundi buzima bwa buri munsi abantu banyuramo.
Ati “Mvuga ku buzima bwa buri munsi kandi tuzi twese ibyo naciyemo yaba ibyiza cyangwa ibibi.
Aho iyi album itandukaniye n’izindi urebye harimo gukura nk’umuhanzi udatekereza u Rwanda gusa, ahubwo wakora umuziki ku rwego mpuzamahanga.
“Izina ryayo narikuye mu nkuru yo muri Bibiliya ivuga ku mwami witwaga Nebukadinezali wahuye n’ibigeragezo birindwi bitewe no kwiremereza ku Mana.
Ugomba gutuza ukikorera ibyawe ukubaha n’iby’abandi, ni by’Isi byose.
Urebye n’ibintu maze iminsi nyuramo, mba nibwira kandi nkanabwira undi wese kwishakamo igisubizo agakomeza ubuzima.
Iyi album ije ikurikira iyo yashyize hanze mu 2019 yitwa ‘Ku Gasima’ igaragaza ubuzima buri wese ashobora kubamo butari bwiza mbere y’uko agira amafaranga.
Iyi album y’uyu musore iriho indirimbo 12 zirimo iyitwa ‘Kinyatrap’, ‘Sindi Mubi’, ‘Zunguzayi’, ‘Ipafu’, ‘Kinyarock’, ‘Mamayiwe’, ‘Kugasima’, ‘Inganjyi’, ‘Ayura’, ‘Bitinze’, ‘Impanda’ na ‘Niyibizi’.
‘Ku gasima’ ni album ye ya kabiri yaje nyuma y’iya mbere yagiye hanze muri Gashyantare mu 2018 yise ‘Nyiramubande’.
Bushali yatangiye umuziki mu mpera za 2013.
Uyu musore ni umuhanga mu gushushanya ndetse mu mabyiruka ye yatangazaga benshi, uretse ibyo yanabaye umuririmbyi mu korali muri ADEPR ariko aza kubivamo akomereza umuziki muri Hip Hop.
Ku ikubitiro, Bushali indirimbo ya mbere kuri iyi album ni iyitwa ‘Bwoba’.
Beyoncé agiye gushimirwa by’ikirenga muri BET Awards
Abategura BET Awards kuri uyu wa Kane tariki 25 Kamena 2020, batangaje ko umuhanzikazi Beyoncé washinze umuryango yise BeyGOOD ufasha abantu batandukanye ukanasabira ubutabera abarenganyijwe, azashimirwa mu buryo bwihariye mu itangwa ry’ibi bihembo, kuri uyu wa Mbere tariki 28 Kamena.
Abategura BET Awards kuri uyu wa Kane tariki 25 Kamena 2020, batangaje ko umuhanzikazi Beyoncé washinze umuryango yise BeyGOOD ufasha abantu batandukanye ukanasabira ubutabera abarenganyijwe, azashimirwa mu buryo bwihariye mu itangwa ry’ibi bihembo, kuri uyu wa Mbere tariki 28 Kamena.
Hazaba umwanya wo kwibuka Kobe Bryant wamamaye muri Basketball uherutse gupfira mu mpanuka y’indege, bizakorwa na Lil Wayne mu gihe Little Richard wamamaye mu muziki wa Rock azunamirwa mu gikorwa kizayoborwa na Wayne Brady.
Gushimira by’umwihariko ibyamamare bikora ibikorwa byo gufasha, byatangijwe muri BET Awards mu 2002, mu rwego rwo guha icyubahiro ibyamamare bitanga umwanya wabyo n’amafaranga ku bababaye.
Kugeza ubu abamaze guhabwa ibi bihembo barimo Muhammad Ali, Earvin "Magic" Johnson, Danny Glover, Denzel Washington n’abandi.
Gutanga ibi bihembo uyu mwaka bizayoborwa n’umunyarwenya Amanda Seales.
Mu gihe abahanzi nka Alicia Keys, Roddy Ricch, Chloe X Halle, DaBaby, Black Thought, Jay Rock n’abandi bazaririmba.
Ni ibirori bigiye kuba ku nshuro ya 20 bizaba bimaze bitangwa ndetse hazaba hizihizwa isabukuru y’imyaka 40 Black Entertainment Television ibitegura imaze itangiye gukora.
Mu bari guhatanira ibi bihembo batangajwe ku wa 15 Kamena 2020, Drake niwe uri imbere mu kujya mu byiciro byinshi kuko arimo inshuro esheshatu mu gihe akurikirwa na Megan Thee Stallion na Roddy Ricch bose barimo inshuro eshanu.
Beyoncé, Nicki Minaj, Brown, Lizzo na DaBaby bari guhatana mu byiciro bine buri wese.
Mu bihembo by’abanyamahanga harimo abahanzi bo muri Afurika aho mu cyiciro cy’umuhanzi mwiza utari uwo muri Amerika, ‘Best International Act’ harimo Burna Boy wo muri Nigeria, Innoss’B wo muri RDC, Sho Madjozi wo muri Afurika y’Epfo, Dave na Stormzy bo mu Bwongereza ndetse na Ninho na S.
Pri Noir bo mu Bufaransa.
Mu cyiciro cy’abahanzi bashya b’abanyamahanga [Viewer’s Choice: Best New International Act] harimo Rema wo muri Nigeria; uyu indirimbo ye yitwa ‘Iron Man’ yagaragaye ku rutonde rw’izo Barack Obama wayoboye Amerika yakunze mu 2019.
Muri iki cyiciro hariho kandi Sha Sha wo muri Zimbabwe, Celeste na Young T & Bugsey bo mu Bwongereza, Hatik na Stacy bo mu Bufaransa.
Bitandukanye n’indi myaka ishize ibi bihembo bimaze bitangwa, uyu mwaka hariho umwihariko w’uko hatazakorwa igitaramo gishobora kwitabirwa n’abantu ahubwo byose bizakurikiranwa hifashishijwe BET tv, BET Her na CBS ndetse n’imbuga nkoranyambaga kubera icyorezo cya COVID-19.
Israel Mbonyi agiye gutaramana n’abakunzi be mu gitaramo kizaca kuri Youtube
Umuhanzi uzwi cyane mu ndirimbo zo kuramya no guhimbaza Imana uri mu bagezweho muri iki gihe, Israel Mbonyi agiye gukora igitaramo kizatambuka kuri Youtube.
Umuhanzi uzwi cyane mu ndirimbo zo kuramya no guhimbaza Imana uri mu bagezweho muri iki gihe, Israel Mbonyi agiye gukora igitaramo kizatambuka kuri Youtube.
Iki gitaramo kizaba tariki 20 Kamena 2020 guhera saa kumi n’ebyiri z’umugoroba kikazatambuka kuri shene ya Youtube yitwa MK1 TV muri iyi minsi isigaye ikunda gutambutsa ibitaramo by’abahanzi.
Israel Mbonyi agiye kugikora nyuma yuko mu ntangiriro za Gashyantare 2020 yataramiye bikomeye abanyeshuri bo muri Kaminuza y’u Rwanda i Huye.
Iki gitaramo kigiye kubera kuri Internet kiri muri gahunda abashoramari batandukanye bihaye zo gususurutsa abanyarwanda muri ibi bihe Covid-19 yakamejeje ku Isi yose igahagarika ibitaramo byinshi ndetse mu bihugu bitandukanye.
Israel Mbonyi agiye gukora iki gitaramo nyuma y’ibyabanje by’abahanzi banyuranye nka; Tom Close, The Ben, Tuff Gangz, Igor Mabano n’abandi banyuze kuri iyi shene ya Youtube kimwe n’abandi benshi bagiye bakora ibitaramo ku yandi mashene ya Youtube.
Uyu muhanzi muri ibi bihe azwi cyane mu ndirimbo nka; Ibihe, Number one, Hari impamvu, Hari ubuzima, n’izindi nyinshi zatumye uyu muhanzi ari mu bakunzwe cyane mu Rwanda.
Iki gitaramo gitangajwe mu gihe mu minsi iri imbere hitezwe ibindi bizanamara igihe bya Iwacu Muzika Festival bitegurwa na EAP.
Babaho mu munyenga w’urukundo bakanafatanya umurimo w’Imana: Couple z’abaramyi ziririmbana zimaze kwamamara
Kuva mu mwaka ushize, amatsinda atandukanye mu muziki wo kuramya Imana yatangiye kunguka imbaraga ziganjemo iz’ama-Couple, yashyize hanze ibihangano byakunzwe na benshi.
Kuva mu mwaka ushize, amatsinda atandukanye mu muziki wo kuramya Imana yatangiye kunguka imbaraga ziganjemo iz’ama-Couple, yashyize hanze ibihangano byakunzwe na benshi.
N’ubwo hari abari basanzwe baririmbana abenshi babikoraga gake nabwo nko mu nsengero ariko ntibabishyiremo imbaraga ngo babe batangira gushyira hanze ibihangano.
Byaje guhinduka, ku buryo uyu munsi hari benshi bari gukorana nk’itsinda mu muziki ariko na none babana nk’umugabo n’umugore.
IGIHE yakusanyije Couple zitandukanye zimaze kwamamara mu muziki wo kuramya Imana ukwiye gutega amatwi uburyohe bw’ibihangano bwazo.
James & Daniella
James Rugarama na Daniella Mukiza ni imwe muri Couple zimaze gushinga imizi mu muziki wo kuramya Imana.
Yamamaye mu ndirimbo zirimo ‘Mpa Amavuta’, ‘Nkoresha’ n’izindi.
Baherutse no kumurika album yabo ya mbere.
Iyi couple ifitanye abana babiri, ni imwe mu yakoze umuziki ukabasha kugera ku kigero nk’icyo uyu munsi bariho.
Bavuga ko kuba indirimbo zabo zamamaye cyane mu buryo bwihuse ari ubushake bw’Imana ndetse n’amasengesho yabo adasiba.
Daniella avuga ko urukundo rwabo rwatangiye gututumba mu 2008 na 2009, mu 2012 bajya kwiga muri Uganda, umugabo yiga iby’ububanyi n’amahanga mu gihe umugore icyo gihe yigaga ibaruramari.
Mu 2015 nibwo barushinze.
James avuga ko ajya guhitamo Daniella ikintu yamukundiye ari uko yari umukobwa w’umutima kandi ukunda Imana cyane.
Ati “Twari inshuti cyane ntabwo navuga ko namukundiye iki ariko yari umukobwa ukunda Imana, kandi burya hari n’ukuntu uhuza n’umuntu.
Natwe twarahuye biba mahwi.
Byahereye cyane ko yakundaga Imana ari umuririmbyi mwiza ugasanga duhuza ibintu byose.
Daniella we yemeza ko umugabo ari umuntu w’inyangamugayo mu buryo bukomeye ku buryo ari ikintu ashimira Imana, ikindi akaba ari umuntu uvuga biri ngombwa.
Yemeza ko kumusaba ko bakundana bitamugoye cyane ko akenshi babaga bari kumwe cyane ndetse babitsanya amabanga.
Ubu bafite abana babiri umuhungu n’umukobwa.
Kuba ari couple ikora umurimo w’Imana wo kuririmba, bavuga ko ari ikintu kibafasha kuko kuba bafite icyerekezo kimwe ari ikintu gihambaye ama-couple yose yakabaye yitaho cyane.
Daniella we avuga ko umuryango ukorera Imana hamwe ntaho uba uhuriye na wundi usanga buri umwe aba muri ibi undi mu bindi.
Papi Clever & Dorcas
Iyi Couple nayo imaze kwamamara cyane mu muziki wo kuramya Imana wiganjemo uw’indirimbo zo mu gitabo.
Bazwi mu cyo bise ‘Morning Worship’ aho baririmba ibihangano bitandukanye byo mu gitabo bigafasha benshi.
Papi Clever yasezeranye imbere y’Imana na Ingabire ku = wa Gatandatu tariki ya 7 Ukuboza 2019 muri Dove Hotel ku Gisozi.
Ubukwe bw’aba bombi bwabaye nyuma y’icyumweru Papi Clever asabye akanakwa Ingabire mu birori byabereye mu Karere ka Musanze ku wa 30 Ugushyingo 2019.
Kuri uwo munsi banasezeranye byemewe n’amategeko y’u Rwanda mu muhango wabereye mu Murenge wa Muhoza.
Isezerano ryo kubana byemewe n’Itorero rya ADEPR babarizwamo ryaheshejwe umugisha na Pasiteri Ndayizeye Isaïe, ubarizwa muri Ntora English Church Service aho Papi Clever asengera.
Manzi & Eunice
Manzi Nelson n’umugore we Irakiza Eunice basanzwe ari abaririmbyi, batangiye kuririmbana nk’umugabo n’umugore (Manzi & Eunice) ndetse kuri ubu bamaze kuririmbana indirimbo eshatu.
Manzi & Eunice bambikanye impeta mu 2017.
Ubu bafitanye umwana umwe bise Iriza Tona Manzi.
Bombi ni abaririmbyi bakomeye banabarizwa mu makorali afite izina rikomeye mu Rwanda.
Manzi Nelson aririmba muri Ambassadors of Christ choir ndetse ari no mu bayobozi bayo naho umugore we Irakiza Eunice ni umwe mu baririmbyi b’imena muri Epee du Salut choir yavukiye i Gitwe gusa kuri ubu ibarizwa kuri Kigali SDA Bilingual church.
Manzi & Eunice bavuga ko kuririmbana ari babiri babitewe n’uko babikunda ndetse bakaba babisanzwemo nk’abantu babiri b’abaririmbyi babana.
Ben na Chance
Aba bazwi cyane mu ndirimbo zirimo ‘Amarira ya Yohana’, ‘Yesu Arakora’ n’izindi.
Uyu muryango usanzwe uri nkingi za mwamba za Alarm Ministries, bamaze imyaka icyenda bakundana mu gihe bamaze itandatu babana nk’umugabo n’umugore.
Bigeze kubwira Kiss FM ko bafashe umwanzuro wo kuririmbana nyuma yo kubona andi ma-couple abikora bikaba byiza cyane.
Bati “Tumaze kubona abaramyi benshi bubakanye ingo kandi bafasha benshi barimo James na Daniella, Kavutse Olivier na Amanda, Fabrice na Maya Nzeyimana, Ben na Chance n’abandi batandukanye.
Icyo gihe Chance yavuze ko icyatumye yegurira umutima we Ben ari uko yakunze imico ye myiza ndetse akamubonamo impano y’Imana.
Ati “ Icya mbere naramukunze, kandi nkunda imico ye, nkunda uko ateye, mubonamo impano y’Imana, mubonamo ubukirisitu biranyorohera mu buzima kubana na we.
Chance abajijwe icyamugoye ubwo yatangiraga kubana na Ben, yavuze ko ari uburyo umugabo we yamuhaga umwanya muto kurusha gitari, ibintu byaje no gutuma batangira kuririmbana.
Kugeza ubu Ben na Chance bamaze gushyira hanze indirimbo enye mu gihe bamaze batangiye gukorera hamwe umuziki, bakaba bavuga bazakomeza gushyira hanze n’izindi.
Maya na Fabrice
Fabrice Nzeyimana n’umugore we Maya Nzeyimana nabo ni bamwe mu bazwi cyane muri iki gihe nka couple ifite ibihangano bihembura benshi byo kuramya no guhimbaza Imana.
Aba bazwi cyane mu ndirimbo nka ‘Muremyi w’Isi’.
Ni abakirisitu kuri CLA (Christian Life Assembly) i Nyarutarama ndetse Fabrice ni n’umucuranzi ukomeye muri iri torero.
Bakunze gutegura umugoroba wo kuramya ubanziriza inama y’iminsi itatu yiswe ‘Over Flow Africa Conference’ itegurwa n’itsinda rikorera mu bihugu birimo Kenya, Uganda, u Burundi n’u Rwanda Heavenly Melodies Africa (aha habarizwamo Fabrice na Maya) igamije guhuriza hamwe abaramyi batandukanye mu kurushaho kwimakaza ubwami bwo guhimbaza butajegajega.
Amanda Fung na Kavutse Olivier babarizwa muri Beauty for Ashes na Prayer House
Kavutse na Amanda Fung barushinze ku ya 9 Nyakanga 2016.
Ubukwe bw’umuririmbyi Kavutse Olivier na Amanda Fung babarizwa mu Itorero New Life Bible Church, bwabereye ku nkengero z’Ikiyaga cya Kivu mu Mujyi wa Rubavu mu 2016 bwitabiriwe n’abarenga igihumbi.
Kavutse Olivier na Amanda Fung beruye urukundo rwabo mu 2014, muri Gicurasi 2016 basezeranye imbere y’amategeko muri Canada, ku wa 9 Nyakanga 2016 bambikana impeta mu rusengero mu Rwanda.
Bafitanye abana babiri, barimo imfura yabo y’umuhungu bibarutse mu 2018 bahaye izina rya Jireh Reign Shi-Rong Kavutse mu mpera za Mata uyu mwaka baherutse kwibaruka umukobwa bise Jadah Justice Asante Mei-En Kavutse.
Beauty For Ashes, aba bombi babarizwamo yamenyekanye cyane mu ndirimbo ‘Surprise’, ‘Turashima’, ‘Yesu ni we Super Star’, ‘Yesu ni sawa’, ‘Hari ayandi mashimwe’, ‘Ni wowe gusa’ n’izindi ziri mu njyana ya Rock n’umudiho wa Kinyafurika.
Baherutse gutangiza iri tsinda ry’abaramyi n’abanyamasengesho ryitwa ‘Payer House’ ririmo na Kwizera Peace Ndaruhutse wabaye igisonga cya mbere cya Miss Rwanda 2016 n’abandi.
Umunyamahirwe uzahiga abandi mu kubyina indirimbo nshya ya Nsengiyumva François yashyiriweho ibihembo
The Boss Papa ya Alain Muku ireberera inyungu z’umuhanzi Nsengiyumva François yateguye irushanwa ku muntu uzahiga abandi mu kubyina indirimbo y’uyu muhanzi nshya yise ‘Isubireho’.
The Boss Papa ya Alain Muku ireberera inyungu z’umuhanzi Nsengiyumva François yateguye irushanwa ku muntu uzahiga abandi mu kubyina indirimbo y’uyu muhanzi nshya yise ‘Isubireho’.
Ni mu irushanwa ryiswe #IsubirehoChallenge rizabera ku mbuga nkoranyambaga aho abakunzi b’uyu mugabo basabwe kwifata amashusho bakayishyira ku rukuta rwabo bakabimenyesha (tag) instagram ya Nsengiyumva.
Amandine Nzasangamariya ukurikirana abahanzi babarizwa muri The Boss Papa yabwiye IGIHE ko bateguye iri rushanwa mu rwego rwo gufasha abakunzi b’uyu muhanzi mu kuba bakwikenura.
Kuri Instagram abandi basabwe kwifata video babyina nidirimbo Isubireho ya Nsengiyumva François, bagakora tag @nsengiyumva_francois_online na @amandine_250 una hashtag ya #isubirehochallenge.
Ibi byatangiye ku wa 16 Kamena 2020 birangire ku wa 16 Nyakanga 2020.
Video izagira likes na comments byinshi, izahembwa US$ 150.
Mu gihe abo kuri Facebook basabwe gufata link y’indirimbo Isubireho kuri YouTube bakabisangiza inshuti zabo.
Batanu ba mbere bazahembwa Us $30 buri wese.
Isubireho ni indirimbo yagiye hanze kuri uyu wa Gatatu tariki 10 Kamena 2020, irimo ubutumwa bukebura abakobwa cyangwa se abahungu bishora mu ngeso mbi cyane cyane iz’ubusambanyi.
Ishushanya umukobwa uba warananiye iwabo akajya ararana n’abasore mu ma hoteli, kugeza aho bamufashe ku ngufu bakamukoresha imibonano mpuzabitsina barenze umwe.
Mu gitero cyayo cya mbere, Nsengiyumva araririmba ati “Mukamana ubwo aragiye saa munani na nijoro ntatinya ashaka amafaranga.
Kukinyonga ni ijana, kudingisa ni bitanu Mukamana urananiranye ngaho isubireho.
Iyi ndirimbo yayihimbye ashaka gukebura abakobwa bakora umwuga w’uburaya.
Iyi ndirimbo ni iya karindwi mu zo uyu muhanzi amaze gushyira hanze.
Ije ikurikira iyo yamenyekanyemo cyane yitwa ‘Mariya Jeannne’ yanatumye bamwita Igisupusupu, ‘Rwagitima’ n’izindi.
Bitandukanye n’izindi ndirimbo yagiye akora, Nsengiyumva muri iyi ndirimbo nshya agaragara yambaye imikufi itandukanye yanahinduye umweru imisatsi ye.
Nsengiyumva w’imyaka 41 y’amavuko yize gucuranga umuduri mu 1999 ubwo yari afite imyaka 20 mu gihe cy’amezi atanu.
Yize amashuri abanza gusa, ubu afite abana babiri.
Reba iyi ndirimbo nshya ya Nsengiyumva wamenyekanye nka Igisupusupu
Steve Bing wamamaye mu ruganda rwa sinema i Hollywood yapfuye yiyahuye
Steve Bing wamamaye mu ruganda rwa sinema i Hollywood muri Leta Zunze Ubumwe za Amerika yapfuye yiyahuye.
Steve Bing wamamaye mu ruganda rwa sinema i Hollywood muri Leta Zunze Ubumwe za Amerika yapfuye yiyahuye.
Iby’uko uyu mugabo wari ufite imyaka 55 yiyahuye byemejwe n’Ubuyobozi bwa Los Angeles bushinzwe gukurikirana abantu basanzwe bapfuye hagakorwa isuzumwa ku cyateye urupfu rwe.
Bwavuze ko yari yari afite ihungabana ryinshi’ ari naryo ryatumye ahitamo kwiyambura ubuzima.
Uyu mugabo wari usanzwe afitanye umwana w’umuhungu n’umukinnyi wa Filime Elizabeth Hurley, yasanzwe yapfuye ku wa Mbere w’iki Cyumweru.
Muri Hollywood Bing yari azwi cyane kubera filime yagize uruhare mu iyandikwa ryayo mu 2003 ya Kangaroo Jack, kuba yarateye inkunga mu buryo bw’amafaranga filime ya The Polar Express yagiye hanze mu 2004 n’ibindi bikorwa byinshi byatumye aba umwe mu nkingi za mwamba muri Hollywood.
Steve Bing ni we wakoze ‘Shine a Light’, yayobowe na Martin Scorsese ivuga ku itsinda rya Rolling Stones ryamamaye cyane mu Bwongereza.
Hurley babyaranye yanditse kuri Instagram agaragaza ko atewe agahinda n’urupfu rwa Steve Bing.
Yagize ati “Mbabajwe birenze n’uko uwahoze ari umukunzi wanjye Steve Bing atakiri kumwe natwe.
Ni iherezo riteye ubwoba.
Ku myaka 18 Steve Bing yarazwe umutungo wa Miliyoni $600 na sekuru Leo Bing.
Azajya yibukirwa ku kuntu yashyigiye bikomeye Bill Clinton wigeze kuba Perezida wa Amerika, agatanga nibura miliyoni $10 mu muryango we ndetse akanishyura urugendo yigeze kugirira muri Koreya ya Ruguru mu 2009 agiye mu biganiro byo gufunguza abanyamakuru babiri b’Abanyamerika bari bahafungiwe.
Stephen Leo Bing [Steve Bing] yavutse ku wa 31 Werurwe 1965.
Yakundanye n’abagore babiri; Elizabeth Hurley na Lisa Bonder.
Asize abana babiri Damian Hurley na Kira Bonder.
Ambara uberwe bijyanye n’igihe: Imyambaro 10 abagore bakwambara bakaberwa muri iyi mpeshyi
Impeshyi yageze, benshi mu banyamujyi bakunze kurimba batangiye kubika imyambaro bari bamaze iminsi bambara ijyanye n’igihe cy’ubukonje kimwe n’imvura, ari nako batekereza ku myambaro bashobora kwifashisha muri iki gihe cy’ubushyuhe.
Impeshyi yageze, benshi mu banyamujyi bakunze kurimba batangiye kubika imyambaro bari bamaze iminsi bambara ijyanye n’igihe cy’ubukonje kimwe n’imvura, ari nako batekereza ku myambaro bashobora kwifashisha muri iki gihe cy’ubushyuhe.
Mu nkuru zacu zitandukanye ndetse zizajya zibageraho kenshi tuzajya twifashisha abahanga mu kwambika abantu badufashe mu kurangira abanyarwanda uburyo bakwambara bakaberwa kandi bijyanye n’igihe.
Kuri iyi nshuro twifashishije umuhanga mu kwambika abantu, Ingabire Sylvie, ufite iduka ryambika abakobwa n’abagore ryitwa Diva Shop riherereye mu mujyi wa Kigali mu nyubako ya CHIC.
Ingabire yatweretse imyambaro y’abakobwa n’abagore bifuza kurimba muri ibi bihe by’impeshyi ayishyize mu byiciro bitatu;
Ku ikubitiro yatweretse imyambaro ushobora kwambara ugiye mu kazi ariko ukaba wanayirimbana, imyambaro ushobora kwambara usohotse ariko ushaka no kuruhura umubiri ndetse n’imyambaro y’ibirori.
Iyi ni imyambaro iri hagati y’amafaranga ibihumbi mirongo itanu ndetse n’ibihumbi Magana atatu nk’igiciro fatizo ku muntu wifuza kwambara neza akaberwa muri iki gihe cy’impeshyi.
Ibi byiciro asobanura impamvu yabihisemo yagize ati "Turi mu bihe by’impeshyi ndetse bitoroshye kubera icyorezo cya Covid-19, ariko abantu kenshi baba bashaka kurimba cyane ko nubwo ibirori bisigaye birangira kare ariko hari ibikiba.
“Abakunzi bo gusohoka n’ubundi baracyasohoka mu mahoteli ndetse na restaurants zitandukanye rero abifuza kurimba rwose niyo baba bari mu rugo bahora barimbye.
Reba imyambaro icumi wakwambara ukaberwa muri iki gihe cy’impeshyi
Icyiciro cya mbere ni imyambaro ushobora kurimbana ugiye mu kazi mu gihe cy’impeshyi ariko ukaba wanayisohokana mu gihe wagira gahunda itunguranye;
Icyiciro cya kabiri ni imyenda yo kwambara usohotse mu gihe cy’ubushyuhe kandi ukaba uberewe
Icyiciro cya gatatu ni amakanzu y’ubukwe ushobora kwambara mu mpeshyi mu gihe hashyushye ugataha kare
Nyuma yo gukora Seburikoko na Citymaid zakunzwe, Misago agiye gusohora iyitwa “Indoto"
Wilson Misago uzwi ku izina rya Nelly akaba ari we wakoze filime z’uruherekane zamenyekanye cyane nka Friends, Seburikoko na City Maid agiye gutangira kwandika indi yise’ Indoto.
’ Asezeranya abakunda Sebu na City Maid ko ntaho zizajya.
Wilson Misago uzwi ku izina rya Nelly akaba ari we wakoze filime z’uruherekane zamenyekanye cyane nka Friends, Seburikoko na City Maid agiye gutangira kwandika indi yise’ Indoto.
’ Asezeranya abakunda Sebu na City Maid ko ntaho zizajya.
Iyi filime izajya isohoka mu buryo bw’uruhererekane kuri Televiziyo y’u Rwanda nk’uko na Seburikoko na City Maid biyicaho.
Yanditswe na Roger Niyoyita ikaba iri gutunganywa na Misago Wilson ariwe wagiye atunganya izindi zamamaye mu Rwanda nka Inshuti (Friends), Seburikoko na Citymaid.
Mu kiganiro na IGIHE, Misago yavuze ko iyi filime ivuga ku buzima bw’abanyeshuri cyane cyane abiga muri kaminuza z’i Kigali.
Yagize ati "Muri make izaba ishingiye ku gitekerezo cy’umusore warangije amashuri yisumbuye akabura akazi, ava mu cyaro agiye gushakisha akazi i Kigali, nyuma yo kwizezwa kwakirwa n’inshuti ye yaje kumutenguha.
Ageze i Kigali yaramubeshye aramubura.
Muri ubwo buzima bukomeye, Muhire yabonye akazi k’izamu kugeza ubwo afashe icyemezo cyo gusubira ku ishuri aza gukabya inzozi ze zo gukora application".
Ngo ni filimi izaba igamije kwigisha ariko nanone hakagaragaramo abakinnyi bashya bafite impano.
Uwineza Clarisse, umunyamakuru uzwi kuri Radiyo Rwanda uherutse kwemeza ko yamaze kwinjira muri sinema, azagaragara muri iyi filime y’uruhererekane “Indoto" izatangira guca kuri televiziyo Rwanda mu minsi mike, akaba ari umwe mu bazwi bazayikinamo.
Integuza y’iyi filime nshya "Indoto"
Adrien Misigaro yasohoye indirimbo “Nyibutsa" yakoranye na Miss Dusa uvukana na Gentil Misigaro
Umuhanzi w’indirimbo zo kuramya no guhimbaza Imana, akaba umwe mu bafite indirimbo zikundwa n’abatari bake Adrien Misigaro yasohoye inshya yise “Nyibutsa" yakoranye na Miss Dusa, uvukana na Gentil Misigaro.
Umuhanzi w’indirimbo zo kuramya no guhimbaza Imana, akaba umwe mu bafite indirimbo zikundwa n’abatari bake Adrien Misigaro yasohoye inshya yise “Nyibutsa" yakoranye na Miss Dusa, uvukana na Gentil Misigaro.
Benshi bacyumva amazina y’aba bagabo batekerezaga ko bavukana.
Ibi bihabanye n’ukuri gusa bafitanye isano ya hafi kuko aba bombi ari ababyara.
Kuba ari ababyara bivuze ko na mushiki wa Gentil Misigaro ari mubyara wa Adrien Misigaro wasohoye indirimbo nshya yise “Nyibutsa" yakoranye na Miss Dusa akaba mubyara we.
Miss Dusa usanzwe atuye muri Canada ni we muvandimwe wa Gentil Misigaro winjiye mu muziki cyane ko mu minsi ishize yabwiye IGIHE ko abavandimwe be bose bafite urukundo rw’umuziki ndetse bakaba n’abahanga.
Mu ndirimbo za mbere Miss Dusa yumvikanyemo harimo “Nyibutsa" yakoranye na Adrien Misigaro.
Niyo yamutangije urugendo rw’umuziki yinjiyemo afatanyije na mubyara we.
Adrien Misigaro avuga ko ari indirimbo yanditse mu gihe cyatambutse, asaba Imana ngo ijye imwibutsa mu gihe yaba yibagiwe kuyisenga.
Muri iyi ndirimbo bagira bati "Nyigisha kubyuka hakiri kare, mu gitondo izuba ritararasa, nzafatanye n’inyoni mu rukerera kuvuga gukomera kwawe, ibiguruka n’inyamaswa z’ishyamba birahimbaza ndetse nabyo ukabyumva.
Ni kuki se umuntu waremye yakwibagirwa umuremyi wa byose?
Iyi ndirimbo yakozwe na Knoxx beat ukorera muri Monster Record ndetse na Gentil Misigaro, producer ukomeye ariko umaze kumenyekana nk’umuhanzi uri mu bafite izina mu muziki wo kuramya no guhimbaza Imana.
Adrien Misigaro ni umwe mu bahanzi bakomeye mu muziki wo kuramya no guhimbaza Imana bakorera umuziki wabo muri Leta Zunze Ubumwe za Amerika, yamenyekanye cyane mu ndirimbo nka "Ntacyo nzaba" yakoranye na Meddy n’izindi.
Uyu aheruka mu Rwanda mu mezi ashize aho yari afite igitaramo cyahagaritswe ku munota wa nyuma bitewe n’ingamba zari zafashwe zo kwirinda ikwirakwira rya COVID-19.
Reba indirimbo "Nyibutsa" ya Adrien Misigaro na Miss Dusa
Covid-19 yambereye imbogamizi ariko ntizampagarika - Miss Nishimwe Naomie
Amezi arenga ane arashize Nyampinga w’u Rwanda Nishimwe Naomie yambitswe ikamba, ariko nyuma yo gutorwa ibikorwa yari yiyemeje byakomwe mu nkokora n’icyorezo cya Covid-19 cyibasiye Isi, nubwo avuga ko yatangiye kwiga uburyo bwiza bwo kubishyira mu ngiro.
Amezi arenga ane arashize Nyampinga w’u Rwanda Nishimwe Naomie yambitswe ikamba, ariko nyuma yo gutorwa ibikorwa yari yiyemeje byakomwe mu nkokora n’icyorezo cya Covid-19 cyibasiye Isi, nubwo avuga ko yatangiye kwiga uburyo bwiza bwo kubishyira mu ngiro.
Uyu mukobwa kuva atangiye kwiyamamaza kugeza yegukanye ikamba rya Miss Rwanda, umushinga we wari ugufasha abantu barwaye agahinda gakabije, bizwi nka ’depression’.
Yavuze ko ari indwara iri mu banyarwanda ariko badakunze kumenya, ku buryo azagerageza kuyirwanya binyuze mu kugaragaza ko ihari n’uburyo abantu bayirinda.
Nyuma y’uko yambitswe ikamba muri Gashyantare 2020, nyuma y’iminsi mike icyorezo cya Covid-19 cyahise kigera mu Rwanda gikoma mu nkokora umushinga yiyemeje.
Mu kiganiro na IGIHE, Miss Nishimwe yagize ati "Nibyo icyorezo cya Covid-19 cyarambangamiye gusa natangiye gutekereza uko nakomeza umushinga wanjye, ndashaka guhura n’abantu barwayeho depression tukagirana ibiganiro bizatambutswa ku mbuga nkoranyambaga zanjye, mu rwego rwo kubisangiza abantu.
Uyu mukobwa yongeyeho ko ubu ari mu myiteguro ya nyuma yo gutangira ibi biganiro kuko abo bazabigirana benshi yamaze kubabona, ndetse nyuma yo kumva umushinga we hari benshi bahuye na ’dépression’ bakomeje kumwandikira.
Yakomeje ati “Abo tuzaganira ndabafite kuko nyuma y’uko bamenye umushinga wanjye hari abatangiye kunyandikira n’ubu baracyanyandikira, ndashaka gutangira ibiganiro nabo mu minsi iri imbere bakatuganiriza ku rugendo rwabo kuva barwaye kugeza bakize.
Ntekereza ko ubuhamya bwa bamwe buzafasha abandi"
Miss Nishimwe avuga ko mu minsi mike iri imbere azaba atangiye umushinga we ndetse icyo gihe azanaboneraho gutangaza imbuga nkoranyambaga abantu bazaba babonaho ibi biganiro, harimo na Youtube.
Miss Nishimwe Naomie yambitswe ikamba rya Miss Rwanda muri Gashyantare 2020 asimbuye Nimwiza Meghan wambitswe ikamba rya Miss Rwanda 2019.
Umuhanzi wo muri Uganda agiye kujyana Museveni mu nkiko
Umuhanzi wo muri Uganda Big Eye yavuze ko agiye kujyana mu nkiko Perezida Museveni n’ishyaka NRM riri ku butegetsi kubera ideni rya miliyoni 270 z’Amashilingi ya Uganda bamurimo.
Umuhanzi wo muri Uganda Big Eye yavuze ko agiye kujyana mu nkiko Perezida Museveni n’ishyaka NRM riri ku butegetsi kubera ideni rya miliyoni 270 z’Amashilingi ya Uganda bamurimo.
Ikinyamakuru Sqoop cyandika imyidagaduro muri iki gihugu cyatangaje ko Big Eye avuga ko afite umugambi wo kurega Perezida wa Uganda kubera uburyo yanze kumwishyura nyuma yo kumufasha ubwo yiyamamarizaga kuba Perezida wa Uganda mu 2011.
Uyu muhanzi ubusanzwe witwa Ibrahim Mayanja, yavuze ko ibaruwa igaragaza ko agiye kurega, yandikiwe Perezida cyane cyane ko ari we muyobozi w’ishyaka riri ku butegetsi rya National Resistance Movement (NRM) ryari ryamuhaye akazi.
Yagize ati “Ndasaba Perezida Yoweri Kaguta Museveni, umuyobozi wa NRM.
Nakoreye Perezida mu 2011 ubwo yahataniraga uyu mwanya.
Nari umwe mu bantu bamwamamarije nkajya ndirimba ahantu hatandukanye yagiye kwiyamamariza ariko sinigeze nishyurwa.
Uyu muhanzi uzwi mu ndirimbo yitwa ‘Mango Juice’ avuga ko ishyaka rya NRM na Museveni bamurimo miliyoni 270 z’amashilingi kandi ko afite ibimenyetso byose byerekana ko yatanze serivisi ariko atigeze ahembwa.
Yavuze ko ahaye Museveni n’ishyaka rye iminsi 14, yaba atishyuwe akagana inkiko ngo arenganurwe.
Ibi bije nyuma y’aho ku wa kabiri, Kapiteni w’Ikipe y’Igihugu y’Umupira w’Amaguru ya Uganda, Denis Onyango, na we yavuze ko we na bagenzi be bifuza gusobanurirwa ibijyanye n’inkunga y’amafaranga agera kuri miliyoni $1 bemerewe na Perezida Yoweri Museveni nyuma y’uko bitabiriye Igikombe cya Afurika cya 2019 cyabereye mu Misiri.
Umukirigitananga Ngarukiye yarase ubuhanga n’uburanga by’Abanyarwandakazi mu ndirimbo ye nshya
Ngarukiye Daniel umenyerewe mu muziki gakondo akirigita inanga, yashyize hanze indirimbo nshya yise ‘Umwali w’ i Rwanda’, irimo ubutumwa bugaragaza umwihariko w’Abanyarwandakazi.
Ngarukiye Daniel umenyerewe mu muziki gakondo akirigita inanga, yashyize hanze indirimbo nshya yise ‘Umwali w’ i Rwanda’, irimo ubutumwa bugaragaza umwihariko w’Abanyarwandakazi.
Mu gitero cya mbere cy’iyi ndirimbo aragira ati “Ikizakubwira Umwali w’i Rwanda arangwa n’umutuzo kandi no mu buhanga arahanga ntahangarwa.
Iyo aserukiye u Rwanda iyo mu mahanga abahiga ubuhanga kuko no mu buranga abahiga bose, kuko ari uwo kwa Gihanga Ngoma 100.
Yabwiye IGIHE ko yatekereje gukora iyi ndirimbo agendeye ku myitwarire y’Abanyarwandakazi ituma bahesha ishema igihugu cyabo.
Avuga ko yari amaze kubona uburyo abakobwa b’ahandi bitwara mu buryo buteye inkeke, ashaka kwerekana uko Abanyarwandakazi bitwararika bidasanzwe.
Ati “Akanyoni katagurutse ntikamenya iyo bweze, nagize amahirwe yo kugera imahanga mbona abantu baho uko babayeho, nsanga imico yabo ifite itandukaniro ryinshi n’iyacu.
Narebye ukuntu abakobwa baho baba bameze mbona batandukanye n’ab’iwacu cyane.
Ni uko rero bimpa igitekerezo cyo kuririmba ‘Umwali w i Rwanda’ mvuga umwihariko we haba mu buhanga, uburanga n’ubwitonzi.
Avuga ko nk’aho aba mu Bufaransa abana b’abakobwa ku myaka 14, 15, 16 usanga banywa itabi batitaye ko ribicira ubuzima ndetse n’aho abantu bateraniye ntibatinya kurinywa kimwe no mu muhanda bagenda, ndetse no mu myambarire “hari igihe bambara ukibaza niba bambaye bikakuyobera.
Ni ibintu bitandukanye no ku Banyarwandakazi kuko hari benshi bagikomeye ku muco, aho umukobwa arangwa n’ubuhanga n’ubwitonzi.
Ngarukiye Daniel ni umwe mu bahanzi bake bafite ubuhanga buhanitse mu gucuranga inanga.
Iyi mpano ayikomora kuri sekuru Semivumbi Simake wari intore y’intyoza mu guhamiriza kwa Rudahigwa i Nyanza mu Rukari.
Iyi ndirimbo ye nshya mu buryo bw’amajwi yakozwe na Didiertouch mu gihe amashusho yatunganyijwe na Karpetpixelz.
Shira amatsiko kuri Ange Hillz, Umunyarwanda washushanyije mu minota itatu George Floyd ku kiriyo
Itangazamakuru ryo ku Isi yose ryacitse ururondogoro kubera umunyabugeni w’umwirabura wabashije gushushanya ifoto ya George Floyd mu gihe cy’iminota itatu, icyo gihe byari mu muhango wo kumusezera mu cyubahiro.
Itangazamakuru ryo ku Isi yose ryacitse ururondogoro kubera umunyabugeni w’umwirabura wabashije gushushanya ifoto ya George Floyd mu gihe cy’iminota itatu, icyo gihe byari mu muhango wo kumusezera mu cyubahiro.
Ange Hillz umusore bitari bizwi ko ari umunyarwanda, ni we wesheje ako gahigo imbere y’ibitangazamakuru bikomeye nka; CNN, ABC n’ibindi byahise bimusamira hejuru kubera impano ye aba abaye icyamamare atyo.
Nyuma y’amasaha make abashije kwesa aka gahigo byamenyekanye ko Ange Hillz ari umunyarwanda wiyongereye ku bandi bagiye bakora amateka ku Isi.
Mu kiganiro kirambuye yagiranye na IGIHE mu Kinyarwanda cyiza, Ange Hillz, yavuze ko amaze imyaka irenga 20 ataba mu Rwanda, agaruka birambuye ku rugendo rwe mu bugeni.
Ange Hillz yavukiye mu Rwanda aza kuhava afite imyaka 16 yerekeza muri Kenya, mu 1998.
Nyuma yo kuba muri iki gihugu gituranyi imyaka itari mike yahise ajya muri Leta Zunze Ubumwe za Amerika aho yigiye ibijyanye n’Ubugeni.
Ati “Nagiye muri Amerika kwiga ibijyanye n’ubugeni, narabikundaga cyane.
Niho nabyize kugeza mu 2004, nahise mbona akazi nkamaramo imyaka itanu.
Mu 2010 nibwo natangiye kwikorera ninjira mu byo gushushanya gutyo.
Kugeza ubu Ange Hillz afite ikigo cye gishushanya yise “Visual paint" aho akunze gushushanya mu birori bitandukanye ndetse agakorana n’abantu bafite amazina azwi cyane.
Bamwe mu bakiriya be bazwi harimo; Jada Pinkette Smith (umugore wa William’s Smith), Spike Lee (uzwi cyane muri filime zo muri Amerika nk’umuyobozi wa nyinshi zakunzwe, James Harden (Umukinnyi wa Basketball ukomeye muri NBA), Anthony Davis umukinnyi wamenyekanye cyane muri Los Angeles Lakers, Chris Tucker umukinnyi wa filime ukomeye muri Amerika, Erykah Badu umuhanzi w’icyamamare mu muziki wa Amerika, Dwyane Wade uzwi cyane muri NBA, Louis Farrakhan umunyapolitike ukomeye muri Amerika.
Ange Hillz avuga ko kugera kuri ibi byose abikesha umujyanama we umufasha cyane.
Ati "Mfite umujyanama [manager] umfasha cyane gukorana n’abantu b’ibyamamare, ni nawe wamfashije guhura n’umuryango wa George Floyd, nyuma yo gukora iriya foto benshi mu muryango we bansabye ko nayibakorera ubu mfite akazi ko kuyibakorera.
Yavukiye mu Rwanda anahafite umuryango nubwo atahaheruka
Ange Hillz avuga ko yavukiye mu Rwanda nubwo atibuka neza agace bari batuyemo, yavuze ko ’aho nibuka ni i Remera nahavuye cyera’.
Uyu abanziriza bucura mu bana barindwi iwabo babyaye, abavandimwe be kimwe n’ababyeyi be bose baba mu Rwanda.
Icyakora nubwo umuryango we utuye mu Rwanda, Ange Hillz we ahaheruka mu 1998, avuga ko akumbuye u Rwanda kuko akunda kurubona kuri Televiziyo akumva agize amatsiko.
Ati" Nshaka kubona ukuntu hasa bavuga ko ari ahantu hafite isuku, kuvugana n’abantu bavuga ikinyarwanda, gusura ingagi.
Amafoto mbona kuri televiziyo ubona ko mu Rwanda ari heza cyane.
Asoza ikiganiro twagiranye yasabye ababyeyi kureka abana bafite impano yo gushushanya bakabikora kuko nabyo bishobora kuba akazi katunga umwana.
Ati" Njye ndibuka kera nkiri umwana najyaga nshushanya ku ntebe nicaragaho no mu bitabo byanjye umwarimu akankubita ariko kenshi narabikomezaga.
Umuhango wo gushyingura George Floyd yawubonye gute nk’uwari uhibereye
Ange yagize ati “Wari umuhango uteye agahinda abantu bari bababaye barakaye, ni iby’agaciro bikaba n’amateka kuba ndi umunyarwanda wabashije gukora ibyo nakoze kuko televiziyo nyinshi mpuzamahanga zararebaga bizandikwa.
Ange Hillz avuga ko abirabura barakajwe n’urupfu rwa George Floyd ariko yemeza ko ari ibintu byari bisanzwe bibaho ntibihabwe agaciro cyangwa ntibivugwe cyane nkuko byagenze bityo bakaba bashaka ko igihe cyose hishwe umwirabura azira uko yavutse byajya bivugwa bigasakuza.
Yashushanyije Jada Pinkette Smith (umugore wa William’s Smith)
Wow! 🙏🏽❤️ @visualpaint
A post shared by  Jada Pinkett Smith (@jadapinkettsmith) on Dec 13, 2019 at 9:40am PST
Yashushanyije Dwayne Wade, umukinnyi wa Basketball ukomeye ku Isi
Young Dwayne Wade @dwyanewade.
Commissioned piece by Wade's World Foundation.
#visualpaint #dwaynewade #art
A post shared by  Ange Hillz 🇷🇼 (@visualpaint) on Sep 6, 2018 at 3:07pm PDT
Ikiganiro na Ange Hillz umunyarwanda umaze kubaka izina muri Amerika kubera gushushanya
Hari abari banyobewe! ‘Igisupusupu’ yavuze ku mafoto y’umusatsi we urimo teinture anambaye amaherena
Nyuma yo gushyira hanze indirimbo nshya yise Isubireho, Nsengiyumva François uzwi nka Igisupusupu mu muziki yakomoje ku mafoto ye aherutse guca ibintu kubera uko yari yambaye n’uko yari yahinduye imisatsi ye.
Nyuma yo gushyira hanze indirimbo nshya yise Isubireho, Nsengiyumva François uzwi nka Igisupusupu mu muziki yakomoje ku mafoto ye aherutse guca ibintu kubera uko yari yambaye n’uko yari yahinduye imisatsi ye.
Muri Gicurasi 2020 nibwo ku mbuga nkoranyambaga hakwirakwiriye amafoto agaragaza Igisupusupu mu isura nshya.
Amugaragaza yashyize teinture mu mutwe, umusatsi wera ndetse afite imirimbo y’ubwiza irimo amaherena ku mubiri we.
Igisupusupu avuga ko yakunze ukuntu yasaga mu mafoto yasohotse icyo gihe ndetse n’inshuti ze zabyishimiye.
Mu kiganiro na IGIHE yagize ati "Buriya mfite abandeberera bavuze bati Gisupusupu wa 2019 agomba kuba atandukanye n’uw’uyu mwaka, ni uko byaje.
Nanjye narabibonye mbona bimeze neza.
Nubwo avuga ko yishimiye uko yagaragaraga, ngo umugore we yarabibonye aratangara ariko yishimira ko umugabo we yabaye icyamamare.
Yagize ati "Mu cyaro abenshi bari banyobewe ariko icyiza ni uko babyishimiye babonaga nabaye neza kuruta mbere.
“Njye ndi umu jeune, ntabwo ndasaza.
Umusaza ntabasha guceka umuziki, nta mujeune usaza rwose njye ndiwe.
Ntibakabare imyaka rwose bajye bareba ibikorwa.
Igisupusupu uhamya ko yakomwe mu nkokora n’icyorezo cya COVID-19 yavuze ko igihe cyateraga yigumiye mu rugo aho atuye ndetse Boss Papa kompanyi inamufasha mu muziki, ikomeza kumwitaho.
Nsengiyumva François aheruka gushyira hanze indirimbo nshya yise ‘Isubireho’, yagiye hanze ku wa 10 Kamena 2020; irimo ubutumwa bukebura abakobwa cyangwa se abahungu bishora mu ngeso mbi cyane cyane iz’ubusambanyi.
Ishushanya umukobwa uba warananiye iwabo akajya ararana n’abasore mu mahoteli, kugeza aho bamufashe ku ngufu bakamukoresha imibonano mpuzabitsina barenze umwe.
Iyi ndirimbo ni iya karindwi mu zo uyu muhanzi amaze gushyira hanze.
Ije ikurikira iyo yamenyekanyemo cyane yitwa ‘Mariya Jeannne’ yanatumye bamwita Igisupusupu, ‘Rwagitima’ n’izindi.
Bitandukanye n’izindi ndirimbo yagiye akora, Nsengiyumva muri iyi ndirimbo nshya agaragara yambaye imikufi itandukanye yanahinduye imisatsi ye umweru.
Nsengiyumva w’imyaka 41 y’amavuko yize gucuranga umuduri mu 1999 ubwo yari afite imyaka 20, mu gihe cy’amezi atanu.
Uyu mugabo ufite abana babiri yize amashuri abanza gusa.
Icyihariye atandukaniyeho n’abahanzi bamwe bakomeye mu Rwanda ni uko indirimbo ze zikundwa n’abanyamujyi, zagera mu cyaro ho zigakurirwa na benshi ingofero.
Ubu ‘Umuduri’ wafatwaga nk’igicurangisho gikoreshwa n’abacurangira gusomywa intama ku rwagwa, usigaye wumvwa na benshi kubera uyu mugabo.
Ikiganiro na Nsengiyumva Igisupusupu
Indirimbo nshya ya Nsengiyumva Igisupusupu yayise "Isubireho"
Imyaka 11 irashize Michael Jackson atabarutse! Uko byari byifashe ku munsi we wa nyuma ku Isi
Ku wa 25 Kamena 2009 nibwo igihangange mu muziki wa Pop, Michael Jackson, yitabye Imana.
Ubu imyaka 11 irashize nyakwigendera atakibarizwa ku Isi y’abazima.
Ku wa 25 Kamena 2009 nibwo igihangange mu muziki wa Pop, Michael Jackson, yitabye Imana.
Ubu imyaka 11 irashize nyakwigendera atakibarizwa ku Isi y’abazima.
Michael Jackson wafatwaga nk’Umwami w’Injyana ya Pop ku Isi yitabye Imana afite imyaka 50.
Uyu muhanzi yasize urwibutso rukomeye mu mfuruka z’Isi yose bitewe n’urukundo yagwije imbere ya benshi rushingiye ku ijwi rye ryiza n’imbyino ze zirimo ubuhanga.
Umunsi yitaba Imana Isi yacitse ururondogoro ku bwo kubura uyu mugabo wari umaze imyaka isaga 30 yarayigaruriye, kugeza ubwo ishakiro ry’amakuru rya Google ryahagaze bitewe n’abantu benshi cyane barikoreshaga, bashaka kumenya amakuru y’impano.
Michael Jackson yapfuye ubwo yiteguraga ibitaramo yagombaga gukorera mu Bwongereza.
Muri icyo gihe yari afite ikibazo cyo kubura ibitsotsi, ku buryo umuganga we Dr Murray yabanzaga kumuha imiti kugira ngo agoheke.
Mbere y’amasaha make kugira ngo apfe, yari yabuze ibitotsi burundu, asaba uyu muganga wahembwaga ibihumbi $150 ku kwezi, kumuha umuti witwa Propofol ubundi uhabwa abantu bagiye kubagwa kugira ngo basinzire.
Isuzuma ryakorewe umurambo wa Michael Jackson ryagaragaje ko iyo miti ari yo yamuhitanye ndetse umuganga we akatirwa igifungo cy’imyaka ine.
Indirimbo zirenga ijana Michael Jackson yakoze zarakunzwe kandi n’ubu ziracyakunzwe, ibintu bimwambika ikamba ry’Umwami wa Pop.
Benshi bibuka Michael Jackson nk’umuhanzi n’umubyinnyi w’umuhanga n’umuhate we mu guharanira Isi nziza abinyujije mu ndirimbo ze zakunzwe nka "Heal the World", "Will you be there" n’izindi.
Umunsi wa nyuma wa Michael Jackson ku Isi…
Mu ijoro ryo ku wa 25 Kamena 2009, Michael Jackson yararembye bikomeye yihutanwa mu bitaro.
Ikinyamakuru TMZ cyariho kizamura kwizerwa kwacyo mu kwandika amakuru yihuse y’imyidagaduro nicyo cya mbere cyanditse ko uyu muhanzi ari muri koma.
Bitewe n’izina rikomeye yari amaze kugira, benshi ntibizeye ko Michael Jackson ari mu bihe bitamworoheye kandi ashobora kuva ku Isi y’abazima.
Umunyamakuru w’imyidagaduro wa BBC, Ian Youngs, wakurikiraniraga hafi iby’uyu muhanzi w’icyamamare yatangaje ko hari hashize igihe bivugwa ko uyu muhanzi arwaye kanseri y’uruhu, nubwo nyuma uruhande rwe rwabihakanye.
Muri iryo joro abanyamakuru benshi ku Isi bahise batangira gukurikirana cyane iby’ubuzima bwa Jackson.
Ibiro bya BBC i Los Angeles byahamagaye abavugizi, inshuti n’abakorana na Jackson ariko nta n’umwe wagize icyo yemeza kuko bamwe bakuragaho telefoni zabo.
Iby’ubuzima bwe byari bimaze iminsi bizwi ko atameze neza, ariko iby’iryo joro nta makuru afatika Isi yabashije kubona.
Nyuma gato, TMZ yahise yandika ko Michael Jackson yapfuye.
Hari hashize ibyumweru bike avuye mu bitaramo i Londres ndetse ku wa 25 Kamena mu masaha y’igicuku yari yakoze imyiteguro i Los Angeles y’igitaramo yiteguraga.
Urupfu rwa Jackson ni inkuru yatunguranye gusa muganga we nyuma yemeje ko yari amaze imyaka myinshi adashobora gusinzira kereka ahawe imiti imusinziriza.
Dr Conrad Murray, umuganga we bwite wahembwaga $150,000 ku kwezi, yari amutegereje mu rugo atashye.
Mu cyumba cye habaga harimo amacupa y’ibinini, uducupa tw’imiti banywa cyangwa bitera, inshinge n’ibindi.
Dr Murray yabwiye polisi ko yari amaze iminsi aha Jackson umuti witwa Propofol - umuti uterwa abagiye kubagwa ku bitaro - mu majoro 60 kugeza tariki 22 Kamena 2009 kugira ngo abashe gusinzira.
Mu masaha ya mu gitondo kare tariki 25 Kamena, Dr Murray yahaye Jackson indi miti kugira ngo asinzire, ariko ngo ntiyakoze kuko Jackson yari afite igishyika cy’ibitaramo yateguraga.
Byageze saa Yine n’iminota 40 z’igitondo Jackson atarasinzira.
Dr Murray yabwiye Polisi ko Jackson yamwinginze ngo amuhe ’amata’ kugira ngo asinzire - aha ngo yasobanuraga Propofol- kuko bifite ibara rijya gusa.
Dr Murray avuga ko yari afite ibikoresho byose bituma abasha gukurikirana umutima, umwuka mu maraso n’ibindi kuri Jackson ndetse ko yamugumye iruhande nyuma gato akajya kwiyuhagira.
Nyuma y’akanya amuvuye iruhande yagiye koga ariko agarutse ngo yasanze Jackson adahumeka.
Gusa iby’amasaha yavuze bishidikanywaho hagendewe ku majwi ye yafashwe kuri telefoni aho yavugaga ko ibyo byabayeho mbere gato ya saa sita z’amanywa.
Uyu muganga avuga ko yakurikijeho kugerageza gusubiza umwuka uyu muhanzi ndetse ngo ntiyari no gusaba ubutabazi kuko nawe aribyo yageragezaga.
Icyo yakoze ni uko yahamagaye umwe mu bashinzwe umutekano wa Jackson.
Dr Murray avugwaho ko yabanje gusaba ushinzwe umutekano kuvana mu cyumba ibikoresho by’imiti byose.
Abana ba Jackson, Prince na Paris bari mu rugo ibi byose biba, ariko bahiye ubwoba.
Ubwo abatabazi bageraga mu rugo bavuga ko batabashije kumenya Jackson kuko yagaragaraga nk’umuntu wazonzwe, unanutse cyane.
Arebye uko yari ameze, Umutabazi Richard Senneff yavuze ko yabonaga ari nk’umurwayi w’indembe igeze mu minsi ya nyuma.
Bahise bamujyana ku bitaro bya UCLA medical center aho bakomereje ibikorwa byo kumugarurira umwuka.
Hashize isaha imwe n’iminota 13 bemeje ko byarangiye.
Muri icyo gihe abafana be n’abanyamakuru bari bamaze kugera ku bitaro.
Saa Munani n’iminota 44 z’amanywa TMZ niyo yatangaje inkuru bwa mbere ko Jackson yapfuye, hari saa sita na 44 z’ijoro mu Rwanda.
Abenshi ku Isi bari bagikeneye kumenya niba koko Michael Jackson byarangiye, abantu basuye internet mu buryo budasanzwe.
Google yageze aho itabasha gutanga amakuru (results) ku bayibajije Michael Jackson kuko uburyo ikoresha bwibeshye ko kuyibaza kenshi iri jambo ari igitero bwagabweho.
Twitter, Los Angeles Times, TMZ, Wikipedia na Messenger zose zagize ibibazo bya tikinike kubera abazisuye benshi uwo mugoroba.
Hashize imyaka ibiri, Dr Conrad Murray yahamijwe icyaha cy’ubwicanyi butagambiriwe afungwa igihe kituzuye neza imyaka ibiri muri ine yakatiwe.
Iby’urupfu rwa Jackson n’iby’ibyaha yashinjwaga byo gufata abana bato ku ngufu byavuzweho byinshi mu myaka 10 ishize, muzika ye nayo izaguma mu mitima ya benshi.
Itorero Inganzo Ngari rigiye kujya ritaramira abantu hifashishijwe Youtube
Mu gihe ibitaramo byahagaritswe mu rwego rwo kwirinda ikwirakwira rya COVID-19, abanyamuziki nabo bayobotse inzira yo gutaramana n’abakunzi babo bifashishije ikoranabuhanga.
Mu gihe ibitaramo byahagaritswe mu rwego rwo kwirinda ikwirakwira rya COVID-19, abanyamuziki nabo bayobotse inzira yo gutaramana n’abakunzi babo bifashishije ikoranabuhanga.
Mu gihe mu Rwanda hamaze iminsi umurindi w’ibitaramo by’abahanzi batandukanye, Itorero Inganzo Ngari ryamaze gutegura ibitaramo bya buri wa Gatanu w’icyumweru mu rwego rwo gususurutsa abakunzi b’umuziki gakondo.
Ibi bitaramo bizajya bitambuka ku rukuta rwa Youtube rw’iri torero bizatangira kuri uyu wa Gatanu tariki 26 Kamena 2020.
Ibi bitaramo by’Itorero Inganzo Ngari byatekerejweho nyuma yuko ibyo risanzwe rikorera kuri Hôtel des Mille Collines buri wa Gatanu w’icyumweru byakomwe mu nkokora n’ingamba zo kwirinda no gukumira COVID-19.
Nahimana Serge ubarizwa mu Itorero Inganzo Ngari yabwiye IGIHE ko ibi bitaramo babiteguye kugira ngo bashimishe abakunzi b’imbyino gakondo bari batakibona aho bataramira bakanyurwa.
Yagize ati “Twari dusanzwe dutaramira abakunzi bacu muri Hôtel des Mille Collines buri wa Gatanu w’icyumweru, twanze gukomeza kwicisha irungu abakunzi b’umudiho gakondo niyo mpamvu twahisemo kubategurira ibi bitaramo.
Iki gitaramo kizaba cyiganjemo indirimbo zigaragaza uturango tw’umuco w’u Rwanda mu mbyino zizwi mu duce tunyuranye tw’urukiga [izo mu murera no gice cya Byumba], mu Buganza, mu Mutara w’Indorwa, mu Buhoma, mu Bufundu, mu Gisaka, mu Buganza n’ahandi.
Uretse imbyino muri ibi bitaramo, Inganzo Ngari zizashyiramo igice cy’ibisakuzo, kwivuga, kuvuza ikondera no guca imigani.
Ushaka kuzakurikira iki gitaramo wanyura hano
Ibihembo bya MNI bigiye gutangwa ku ndirimbo zikunzwe ku nshuro ya kabiri
Kuri uyu wa 26 Kamena 2020 nibwo hitezwe umuhango wo gushyikiriza ibihembo by’ababashije gutsinda mu cyiciro cya kabiri cy’irushanwa rya MNI bigiye gutangirwa kuri Televiziyo Rwanda.
Kuri uyu wa 26 Kamena 2020 nibwo hitezwe umuhango wo gushyikiriza ibihembo by’ababashije gutsinda mu cyiciro cya kabiri cy’irushanwa rya MNI bigiye gutangirwa kuri Televiziyo Rwanda.
Ibi bihembo byatangiye bitangwa n’urubyiruko rwihurije hamwe, kuri ubu byatangiye kubona abaterankunga aho ku isonga RALC, yamaze kwinjiramo mu rwego rwo gushyigikira ubuhanzi nka kimwe mu biranga umuco.
Ibi bihembo bigiye gutangwa bwa kabiri bizashyikirizwa abahanzi babitsindiye mu minsi ishize, ibirori byo kubahemba bigakomwa mu nkokora n’icyorezo cya Covid-19.
Nyuma y’ibiganiro binyuranye, ubuyobozi bw’iri rushanwa bwemeje ko ibi bihembo bizashyikirizwa abahanzi binyuze kuri Televiziyo Rwanda ku wa 26 Kamena 2020.
MNI yatangaje ko ibihembo bitangirwa kuri RTV kuri uyu wa Gatanu saa tanu z’amanywa aho kuba ku wa Gatandatu nk’uko byari byatangajwe mbere kubera gahunda zo Kwibohora ziteganijwe ku matariki yari yatangajwe mbere.
Igihembwe cya kabiri cyo gutora indirimbo eshatu cyatangiye tariki ya 1 Gashyantare 2020 kugeza tariki 30 Mata 2020.
Ni umuhango uzatangirwamo ibihembo bya Muzika (Music Awards) ndetse bigaherekezwa n’ishimwe ry’amafaranga ku ndirimbo eshatu zaje imbere ku rutonde mu gihe cy’amezi atatu, aho indirimbo ya mbere izahabwa 2,000,000 Frw, iya kabiri igahabwa 700,000 Frw, iya gatatu igahabwa 300,000 Frw.
Indirimbo ya Tonzi niyo yabashije kuza ku mwanya wa mbere, yegukana igihembo.
Usibye miliyoni agiye guhabwa nk’igihembo cy’indirimbo yatowe cyane, yanashyikirijwe 60% by’amafaranga abakunzi be bakoresheje bamutora.
Usibye Tonzi wabaye uwa mbere, Mutimawurugo Claire yegukanye 700 000 Frw na 60% by’amafaranga bamutoresheje kubera indirimbo ye "Umunyenga w’intsinzi" mu gihe Bryan Lead we yabashije kuba uwa gatatu yegukana 300 000 Frw na 60% by’amafaranga bamutoresheje ku ndirimbo ye "Open my eyes".
Ni ubwa kabiri igikorwa cyo gutora umuhanzi watsinze iri rushanwa kibaye.
Ubwa mbere cyabaye muri Mutarama 2020, ubwo igihembo cyegukanwaga n’itsinda ‘Umuti Mu nganzo’.
Umuhanzi Ganza yabaye uwa kabiri ahembwa ibihumbi 700 Frw naho umuhanzi Sam Muvunyi aba uwa Gatatu ahembwa ibihumbi 300 Frw.
rw ni urubuga rwa internet rushyirwaho indirimbo z’abahanzi batandukanye b’abanyarwanda maze abakunzi b’umuziki bagatora izo bakunze, ihize izindi nyuma y’amezi atatu igahabwa igihembo.
Umuhanzi ubwe ni we ufata iya mbere kugira ngo indirimbo ye igaragare kuri uru rubuga ashyiraho umubare w’indirimbo yifuza zose.
Ubuyobozi bw’uru rubuga ni bwo bwemeza ko indirimbo ijya ku rutonde rw’izihatanira igihembo nyuma yo kureba niba yujuje ibisabwa birimo no kuba uwayitanze ari nawe nyirayo.
Gutora bikorerwa ku rubuga rwa internet ariko utoye inshuro imwe acibwa amafaranga mirongo itanu (50Frw) yishyura akoresheje telefone ngendanwa akanze *611#.
Umuhanzi ahabwa 60% by’amafaranga yinjiye bitewe n’abamutoye naho 40% agasigarana ba nyir’umushinga.
Sushant Rajput, icyamamare muri sinema yo mu Buhinde yapfuye
Icyamamare muri gukina filime mu Buhinde, Sushant Singh Rajput, yasanzwe yapfiriye mu nzu yabagamo mu mujyi wa Mumbai, bigakekwa ko yabaya yiyahuye.
Icyamamare muri gukina filime mu Buhinde, Sushant Singh Rajput, yasanzwe yapfiriye mu nzu yabagamo mu mujyi wa Mumbai, bigakekwa ko yabaya yiyahuye.
Uyu mukinnyi wamenyekanye muri filime no mu biganiro bitandukanye kuri televiziyo, yamenyekanye cyane muri filime ya siporo yiswe MS Dhoni: The Untold Story, aho agaragaramo nk’umukinnyi wa cricket.
Rajput w’imyaka 34 apfuye nyuma y’iminsi mike uwahoze amufasha mu buhanzi bwe (manager) na we apfuye mu cyumweru gishize.
Minisitiri w’Intebe w’u Buhinde, Narendra Modi ni umwe mu babajwe cyane n’urupfu rwa Rajput, aho yavuze ko ari umujyambere ugiye kare.
Rajput filime yaherukaga kugaragaramo ni iyitwa Chhichhore, yasohotse umwaka ushize.
Urupfu rwa Rajput ruje mu gihe abakunzi ba filime zo mu Buhinde bacyunamiye abandi bakinnyi bakomeye barimo Rishi Kapoor na Irrfan Khan bapfuye muri Mata uyu mwaka.
Abanyarwanda bamufiteho urwibutso! Ibyo kuzirikana kuri Oliver N’Goma umaze imyaka 10 atabarutse
Ku wa 23 Werurwe 1959, mu muryango wa Oliver N’Goma havuze impundu z’urwunge nyuma yo kwibaruka uyu muhanzi w’igihangange wahimbye ibihangano bifite icyanga byafashije benshi kwidagadura, kugeza n’uyu munsi bikaba bikiri nta makemwa kuri buri gisekuru.
Ku wa 23 Werurwe 1959, mu muryango wa Oliver N’Goma havuze impundu z’urwunge nyuma yo kwibaruka uyu muhanzi w’igihangange wahimbye ibihangano bifite icyanga byafashije benshi kwidagadura, kugeza n’uyu munsi bikaba bikiri nta makemwa kuri buri gisekuru.
Uyu mugabo yakunzwe bikomeye mu bihangano bitandukanye kuva mu myaka yo 1980 ubwo yerekezaga umutima we wose mu buzima bw’umuziki wiganje mu njyana nka Zouk, Soukous na Afropop.
Yabaye umuririmbyi w’igihangange, ikigeretse kuri ibyo nyinshi mu ndirimbo ze yarazayindikiraga.
Umuziki we wamennye inkike za Afurika utambagira Isi yose utitaye ku kuba ari Umunyafurika, cyane ko ibihangano bye byakunzwe n’ab’ingeri zose kubera uburyohe bwazo, maze byakubitana n’iminsi yo guceza rikabara uwariraye!
Uyu mugabo wari warataziriwe akazina ka ‘Noli’ yavukiye mu Majyepfo y’Iburengerazuba bwa Gabon.
Yamamaye cyane mu ndirimbo yitwa ‘Bane’ yagiye hanze ubwo yasaga nk’aho ari kwishakisha mu muziki.
Yamenyekanishijwe cyane na Radio Africa N.
1 ndetse na Gilles Obringer.
Ku wa 7 Kamena 2010, inkuru y’incamugongo yasakaye ku Isi yose ivuga ko Oliver yitabye Imana azize uburwayi bw’impyiko.
Yapfiriye mu bitaro bya Omar Bongo i Libreville mui Gabon, nyuma y’imyaka ibiri yari amaze afite ubu burwayi.
Uko yatangiye umuziki…
Burya koko ngo inyana ni iya mweru! N’Goma ajya kumenyekana byaturutse kuri se wari usanzwe ari umucuranzi ndetse akaba n’umwarimu wa Harmonium.
Yatangiye kwiga amasomo ajyanye na muzika ubwo yari afite imyaka umunani y’amavuko, atangira kuririmbira imbere y’imbaga i Libreville aho yari yagiye kwiga.
Mu mashuri yisumbuye ubwo yatangiraga kwiga amasomo ye ajyanye n’ibaruramari, yinjiye muri band yo ku ishuri aho yigiye gucuranga gitari.
Uyu muhanzi ntabwo yakundaga guha umwanya we ishuri ahubwo yamaraga igihe kinini yitoza ibijyanye n’umuziki ndetse na sinema mu cyimbo cyo gukora imikoro ku ishuri.
Urukundo rwe muri filime rwatumye mu 1988 ajya mu Bufaransa aho yaherewe amahugurwa ajyanye no gufata amashusho.
Yahuriyeyo n’umu-producer w’Umunya-Cap Vert witwa Manu Lima, amwumvisha ibihangano bye aba ariwe uba imbarutso ituma akora indirimbo ye ya yakunzwe cyane yise ‘Bane’.
Iyi ndirimbo yitiriwe album ya mbere y’uyu muhanzi yarakunzwe mu buryo bukomeye ndetse n’amaradiyo yo muri Afurika yari akunzwe muri icyo gihe atangira kuzicuranga.
Mu 1995 Oliver N’Goma yashyize hanze album ya kabiri yise ‘Adia’, yongera kuyikoranaho na Manu Lima.
Nyuma y’imyaka itanu yashyize hanze indi album nshya yise ‘Seva’, yakoze izindi zirimo ‘Saga’ yo mu 2006, ‘Afrolove / Kizomba / Special’ yagiye hanze mu 2014 ndetse na ‘Afro-Zouk Vol.
Yitabye Imana haba imihango yo kumusezera mu gihe cy’iminsi ibiri …
Oliver N’Goma, nyuma kwitaba Imana ku wa 7 Kamena 2010 abanye-Gabon bafashe iminsi yo kumusezeraho mu muhango wabereye mu murwa mukuru w’icyo gihugu.
Uyu mugabo witabye Imana ku myaka 51; yaherekejwe n’inshuti ze, abafana, abakundana bikomeye ibihangano bye, abahanzi n’abandi benshi.
Yashyinguwe ku wa 15 Kamena 2010 nyuma y’iyo mihango yose, ahitwa Alibadeng.
Isanduku ye yaraboneranaga, igaragaza umurambo w’uyu muhanzi mu ngofero n’ikositimu (costume).
Oliver N’Goma yaherekejwe n’ubuhamya bw’abantu batandukanye burimo ubwa Florence Mbani wari umuyobozi kuri Televiziyo ya RTG2; uyu mugabo yakozeho igihe kinini.
Ati “Yashyigikiye urukundo, yatwaye urumuri rwa Gabon hanze y’imipaka y’igihugu ndetse anakorera Imana.
Yinjiye mu bijyanye n’itangazamakuru ku wa 18 Mata 1979, nyuma yo kubihugurirwa mu Bufaransa, camera yari amahitamo ye ya kabiri.
Abanyarwanda bamufiteho urwibutso …
Mu 2008 Ikigo cyari gishinzwe guteza imbere ubukerarugendo (ORTPN) cyatumiye uyu muhanzi Oliver N’goma, mu gitaramo gikomeye i Kigali yahuriyemo n’itsinda rya P.
Square ryari rikunzwe bikomeye muri icyo gihe.
Iki gitaramo cyo ‘Kwita Izina’ cyabaye ku wa 13 Kamena 2008 cyitabirwa n’ab’ingeri zitandukanye bakundaga ibihangano by’aba bahanzi bari bategerezanyijwe amatsiko.
Iki gitaramo cyabereye kuri Petit Stade i Remera mu Mujyi wa Kigali.
Itorero ry’Igihugu ‘Urukerereza’ naryo ryasusurukije abari bitabiriye.
Muri Nyakanga mu 2008 nabwo uyu muhanzi yagarutse mu Rwanda muri “FESPAD" nabwo asigira ibyishimo abakunzi be.
Zimwe mu ndirimbo za Oliver N’Goma
Tuyisenge Intore yahishuye ibyishimo yagize umunsi aramutsa Perezida n’uko yari yibwe indirimbo "Tora Kagame"
Intore Tuyisenge, ni umuhanzi umaze kuba ubukombe mu Rwanda azwi cyane nk’umuhanzi ukora indirimbo zigisha Abanyarwanda gahunda za Leta.
Intore Tuyisenge, ni umuhanzi umaze kuba ubukombe mu Rwanda azwi cyane nk’umuhanzi ukora indirimbo zigisha Abanyarwanda gahunda za Leta.
Uyu mugabo ayobora ihuriro ry’abahanzi ba muzika mu Rwanda, iyo muganiriye ku rugendo rwe mu muziki usanga yarahereye kuri zero ariko umuhate n’urukundo rw’ibyo yakoraga rugatuma yihuta mu iterambere.
Tuyisenge wakuranye impano y’ubuhanzi, yabwinjiyemo neza ubwo yari arangije icyiciro cya mbere cy’amashuri yisumbuye iki gihe yari asanzwe aririmba indirimbo z’amarushanwa.
Mu 2006 nibwo Intore Tuyisenge yitabiriye amarushanwa y’umuziki, aba uwa mbere mu karere ka Kirehe no mu ntara y’Iburasirazuba, aba uwa gatatu ku rwego rw’igihugu.
Nyuma gato y’aya marushanwa, Tuyisenge yagize amahirwe yo kwitabira Itorero ry’Igihugu nk’umwe mu bahagarariye abanyeshuri.
Bitewe n’inyigisho yaryigiyemo yavuyeyo yiyemeje gutangira gukora ibihangano bikangurira abanyarwanda gahunda za Leta.
Mu 2007 nibwo Tuyisenge yakoze indirimbo ye ya mbere yise “Intore izirusha intambwe", 2008 akora Intore z’abahizi’.
Ajya gukora indirimbo ye ya mbere, Tuyisenge yavuze ko yari afite ikimasa mu cyaro agatekereza kukigurisha.
Ati “Icyo gihe muzehe yambereye ibamba yanga ko nkigurisha ahubwo yemera kumpa 40 000 Frw yo gukora indirimbo.
Tuyisenge yahuye n’umunyamakuru yahaye indirimbo ye ya mbere yanga kuyicuranga amusobanurira ko batajya bacuranga indirimbo za Politiki.
Ati “Kuva icyo gihe natangiye gukora umuziki numva ko ntazongera kujyana ibihangano byanjye ku maradiyo kuko nari maze kumva ko batacuranga ibyanjye.
Mu matora y’abadepite, Tuyisenge yakoze indirimbo yise Tora RPF, “Nayifashishije mu kwamamaza umuryango mu bice bitandukanye by’u Rwanda.
Iki gihe uyu muhanzi wari umaze gusa n’utangiye kumenyekana cyane, mu 2010 yaje guhindura ya ndirimbo noneho ayigira Tora Kagame, aha hakaba hari mu matora ya Perezida wa Repubulika.
Tuyisenge ati “Icyo gihe narayivuguruye nzana ibitekerezo bishya mu ndirimbo, nshyiramo umurongo yari amaze guha igihugu n’ibindi bitandukanye iba nziza cyane kandi benshi bambera abagabo bo kubihamya.
Akomeza agira ati "Ubwo najyaga gukora indirimbo Tora RPF, Hon.
Saidate yampaye ibihumbi 150 nkoreshaho make bituma nsigarana make nakomeje kwifashisha.
Tuyisenge avuga ko indirimbo ye “Tora Kagame" hari umuhanzi (yirinze gutangaza izina rye) washatse kuyimwiba.
Ati "Naje kumenya ko hari umuhanzi wari uri gushaka uko yayiba yaranatangiye kuyikora, ndashimira Hon.
Mukazibera Agnes, namubwiye ko bagiye kunyiba igihangano angira inama zo kujya kuyandikisha muri RDB.
Umwe washakaga kuyiba yaje kumenya ko nayandikishije biraduteranya rwose ariko sinaba nkibwe.
Iyi ndirimbo Tora Kagame yahinduye ubuzima bwa Tuyisenge kuko yamenyekanye cyane ndetse inakundwa na benshi mu banyarwanda bashyigikiye Perezida Kagame.
Ubwo yayiririmbaga Perezida Kagame yaramushimiye.
Tuyisenge yagize ati" Umunsi yankoze mu ntoki yarambwiye ngo ‘Warakoze kandi komereza aho’.
Iki gihe Tuyisenge atashye benshi mu baturanyi ntibigeze bamworohera kuko bashakaga kumukora mu ntoki ngo bumve ikiganza cyasuhuje Perezida wa Repubulika.
Usibye abaturanyi be, Intore Tuyisenge nawe ngo ageze mu rugo ntabwo yigeze anakaraba intoki, “Uretse nanjye n’abaturanyi bazaga kunsuhuza bambwira ko batari bukarabe, ubwo nanjye byibaze nyine.
Iyi ndirimbo yamufunguriye imiryango myinshi, urugero ni uko ari umwe mu bitabiriye ibirori bya Rwanda Day yabereye muri Amerika mu 2010.
Kugeza ubu usibye kuba Intore Tuyisenge ari umuhanzi ukomeye cyane mu ndirimbo zigisha abanyarwanda gahunda za Leta, ni n’umuyobozi w’ihuriro ry’abahanzi ba muzika umwanya amazeho igihe kinini.
Ikiganiro na Tuyisenge Intore
Urugendo rwa Uwimana Aliane ukorana n’inzu y’imideli iri mu zikomeye mu Bufaransa
Uwimana Aliane yakuze atiyumvamo ibijyanye no kumurika imideli! Yabisunikiwemo n’inshuti ze, arabikunda none abimazemo imyaka irindwi ndetse biramutunze aho abarizwa mu Mujyi wa Paris mu Bufaransa.
Uwimana Aliane yakuze atiyumvamo ibijyanye no kumurika imideli! Yabisunikiwemo n’inshuti ze, arabikunda none abimazemo imyaka irindwi ndetse biramutunze aho abarizwa mu Mujyi wa Paris mu Bufaransa.
Uyu munyamideli yageze mu Bufaransa mu 2008, icyo gihe yari asanze umuntu wo mu muryango we wari waramuboneye ishuri muri icyo gihugu.
Muri icyo gihe, Uwimana nta gitekerezo yari afite cyo kwinjira mu bijyanye no kumurika imideli.
Inshuti ze zahoraga zimubwira ko akwiye kugerageza amahirwe akareba.
Mu kiganiro na IGIHE, Uwimana yavuze uko yatangiye guharura inzira yo kwinjira mu kumurika imideli.
Yagize ati “Numvaga [kumurika imideli] atari bwo buzima bwanjye.
Mu 2012 ubwo nari ngiye gufata gari ya moshi nahuye n’umuntu ambaza niba nkora ibintu byo kwerekana imideli, ndamuhakanira.
Yambwiye ko ngomba kubigerageza.
Mbifashijwemo n’inshuti zanjye, nibwo nabyinjiyemo.
Ni icyemezo yafashe yabanje kugisha imitima inama cyane ko yibazaga umusaruro azabikuramo.
Yakomeje ati “Nibazaga icyo bizangezaho, inama inshuti zanjye zampaga nazo zigakomeza kubinkangurira.
Naravuze nti ko kugerageza ntacyo binsaba uwagerageza.
Mu 2013, nibwo Uwimana yabonye inzu y’imideli bakorana nyuma yo kwitabira ibikorwa byo guhitamo abanyamideli (casting) byafashe igihe kirekire.
Yagize ati “Ntibihita bitangira, bifata igihe.
Hagategurwa casting, ugahura n’abakiliya, ugakora amafoto menshi atishyura kugira ngo utunganye igitabo cyawe kuko aricyo wifashisha wereka abakiliya uko uhagarara, uko wifata, uko uvuga n’ibindi.
Hagati y’umwaka wa 2013 na 2016, Uwimana yabonaga akazi katari kenshi ndetse rimwe na rimwe ntikamwishyure neza ku buryo yakubakiraho imibereho.
Ati “Hari imbogamizi yari ukutamenya uko ubuzima bw’ejo buzaba bumeze.
Ese nzashobora kubaho nte?
Ibindi byo birasanzwe, ni ukugerageza kwitwara neza no kubaha abo dukorana.
Uwimana yaje kwinjira mu mikoranire na Mademoiselle agency, inzu y’imideli ikorera mu Mujyi wa Paris aho yashinzwe mu 1994.
Mademoiselle agency ya Sylvie Grincourt na Pascal Grincourt, iri mu zubashywe mu Burayi ikorana n’izindi nzu zirimo Armani, Lancôme, Lanvin, l’Oreal, ELLE n’izindi.
Uwimana yavuze ko iyo mikoranire yahinduye ubuzima bwe, ubu yishimira kuba umunyamideli.
Ati “Natangiye mu 2013 bigoye kubona akazi ugereranyije n’uyu munsi.
Uyu munsi biragenda neza, kuko ibijyanye no kumurika imideli nibyo bimbeshejeho 100%.
Nta kandi kazi nkora.
Uwimana akorana n’Umuryango M Foundation washinzwe na Mademoiselle Agency, uhindura ubuzima bw’abana n’abagore batagira kivurira binyuze mu kubongerera ubushobozi no gufasha abato kwiga.
Mu mwaka ushize, we na M Foundation bari mu Rwanda aho bagiranye ubufatanye n’Umuryango Uharanira Uburenganzira bw’Umugore n’ubw’Umwana ‘‘HAGURUKA’’.
Icyo gikorwa cyari kigamije gushyigikira gahunda ya Haguruka yo gufasha abakobwa babyariye iwabo guharanira uburenganzira bwabo no kongera kwisanga muri sosiyete.
Mu mishinga ye, Uwimana ateganya gukora ibikorwa biteza imbere ibijyanye n’imideli ndetse yatangiye no gutekereza ku buryo bwo kubigeza mu Rwanda.
Isomo rikomeye yakuye mu kumurika imideli mu myaka irindwi abimazemo ni uko umuntu adakwiye guhindura umwimerere we.
Ihuriro rya ba Nyampinga b’u Rwanda ryahaye abamugariye ku rugamba ibikoresho byo kwirinda COVID-19
Nyampinga Foundation, ihuriro ry’abakobwa begukanye amakamba ya Miss Rwanda mu bihe bitandukanye, kuri uyu wa Gatatu tariki 24 Kamena 2020 basuye Umudugudu wa Nyarugunga utuwe n’imiryango y’abamugariye ku rugamba rwo kubohora igihugu.
Nyampinga Foundation, ihuriro ry’abakobwa begukanye amakamba ya Miss Rwanda mu bihe bitandukanye, kuri uyu wa Gatatu tariki 24 Kamena 2020 basuye Umudugudu wa Nyarugunga utuwe n’imiryango y’abamugariye ku rugamba rwo kubohora igihugu.
Muri uru rugendo, aba bakobwa begukanye amakamba ya Miss Rwanda bari bahagarariwe na Miss Jolly Mutesi ndetse na Nishimwe Naomie ufite iri kamba muri uyu mwaka wa 2020.
Urugendo rwabo rwari rugamije gushyikiriza imiryango y’abamugariye ku rugamba ibikoresho byo kwirinda Covid-19 bigizwe ahanini n’udupfukamunwa 1000.
Aba bakobwa bakigera muri uyu mudugudu bakiriwe n’ubuyobozi bwawo ndetse n’ubw’Umurenge wa Nyarugunga kimwe n’ubuyobozi bw’abasezerewe mu ngabo mu mujyi wa Kigali.
Mu ijambo ry’ikaze babwiwe n’umuyobozi w’umurenge wa Nyarugunga Uwamahoro Geneviève, yashimiye ba Nyampinga kuba babagendereye abashimira ubushake bagize bwo gufasha abamugariye ku rugamba.
Yabijeje ko ubufasha batanze buzafasha imiryango y’abamugariye ku rugamba cyane ko udupfukamunwa bahawe tuzafasha abagorwaga no kutubona ndetse n’usanzwe agafite akaba abonye ako guhinduranya mu gihe yaba yakameshe.
Yasabye abaturage bo muri uyu mudugudu gukomeza gukurikiza amabwiriza yo kwirinda ikwirakwira rya Covid-19 cyane ko ari icyorezo gihangayikishije igihugu cyane n’Isi muri rusange.
John Bagabo komiseri muri komisiyo yo gusubiza mu buzima busanzwe abari abasirikare mu mujyi wa Kigali, yashimye bikomeye igikorwa cy’aba bakobwa ndetse asaba aba bamugariye ku rugamba n’imiryango yabo kumva impanuro z’aba bakobwa cyane ko nubwo ari bato ariko hari byinshi babigisha.
Yashimiye aba bakobwa kuba batekereje ku bamugariye ku rugamba rwo kubohora igihugu, asaba abagiye guhabwa ibikoresho byo kwirinda Covid-19 kugerageza kubikoresha neza cyane ko nk’abafite ubumuga ari bamwe mu bafite imbaraga nke z’umubiri bityo igihe iki cyorezo cyaba kibagezeho kikaba cyabibasira.
Yagize ati" Nibyiza ko bazanye udupfukamunwa two kudufasha kwirinda Covid-19 kandi bakaba banaje kudukangurira kumenya kudukoresha neza no gukomeza kwirinda, natwe rero tugomba gufatanya n’abandi kwirinda iki cyorezo kuko ni urugamba rukomeye.
Jolly Mutesi wabaye Nyampinga w’u Rwanda ari nawe uhagarariye Nyampinga Foundation mu Rwanda, yibukije abamugariye ku rugamba bari muri uyu muhango ko nk’abana babo bahora babatekereza kandi babazirikana.
Ati "Nimwe mwafashe imbunda mujya ku rugamba muduha igihugu cyiza nk’iki, ntacyo dufite twabaha ngo tubashimire gusa turabazirikana, turashimira cyane buri umwe muri mwe ndetse tukazirikana byimazeyo abatakarije ubuzima ku rugamba bari bagenzi banyu.
“Mukwiye ishimwe ry’icyubahiro, turabakunda cyane kandi dufite ishimwe ku bwanyu.
Muri ababyeyi bacu mukaba n’ababyeyi b’Igihugu ntabwo tuzabatenguha ikivi cyanyu tuzacyusa.
Nyampinga Foundation ni ihuriro ry’abakobwa begukanye amakamba ya Miss Rwanda mu bihe bitandukanye icyakora yatangiranye abanyamuryango batandatu barimo; Bahati Grace, Kayibanda Aurore, Kundwa Doriane, Akiwacu Colombe, Jolly Mutesi ndetse na Nishimwe Naomie ndetse na Muganwa Larry, umugabo watangiranye na bo.
Miss Iradukunda Elsa, Iradukunda Liliane na Nimwiza Meghan ntabwo bahise binjira muri Nyampinga Foundation, Miss Jolly Mutesi akaba yongeye gushimangira ko ari uko igihe batangizaga uyu mushinga aba bakobwa bari bafite ibindi bikorwa wenda byabazitiye ariko ahamya ko nibabohoka bazaba bakinguriwe imiryango.
Ihuriro rya ba Nyampinga b’u Rwanda ryahaye abamugariye ku rugamba ibikoresho byo kwirinda COVID-19
Ishimwe rya Vd Frank ku bamugobotse bakamufasha kwivuza stroke yari imuhitanye
Mugisha Frank [VD Frank] wakoze umuziki igihe kinini akaba n’umunyamakuru wari umaze igihe yarafashwe n’uburwayi bwa stroke bwatumye agira ikibazo cyo kugagara umubiri wose ’paralysé yatangiye koroherwa.
Mugisha Frank [VD Frank] wakoze umuziki igihe kinini akaba n’umunyamakuru wari umaze igihe yarafashwe n’uburwayi bwa stroke bwatumye agira ikibazo cyo kugagara umubiri wose ’paralysé yatangiye koroherwa.
VD Frank umaze kongera gutora agatege yasigaranye ishimwe ku Banyarwanda bamugobotse bakamufasha kwivuza.
Ku wa 10 Gicurasi 2020, VD Frank avuga ko yabyutse agasanga yarembye ndetse umunwa wahengamye ndetse n’igice kimwe cy’umutwe we kidakora.
Ubu burwayi bwamuzonze bwamufashe mu gihe hari hashize icyumweru kimwe gusa abantu bemerewe kongera kujya mu mirimo nyuma yuko hari haciyeho igihe Abanyarwanda muri rusange bari muri gahunda ya #Gumamurugo bisobanuye ko iyi ndwara yamufatiranye mu bukene nkuko nawe abyivugira.
Ibi byatumye ahita yihutira kujya kwivuza maze abwirwa ko yarwaye stroke, ubwoba bwahise bumutaha kuko yari imaze iminsi mike ihitanye muramu we “DJ Miller".
Yagize ati "Nahise mbaza abaganga nti ’ese igikurikiyeho ni iki, ngiye gupfa?
’ Kuko nari nzi ko urwaye iyi ndwara adapfa gukira, ariko abaganga bambwiye ko kuva narivuje neza kandi kare nzakira kandi neza.
VD Frank avuga ko nyuma y’inkuru yasohotse ku IGIHE ivuga ko arwaye abantu banyuranye biganjemo Abanyarwanda baba muri Diaspora bamufashije bamuha amafaranga yo kwivuza.
Ykomeje agira ati “Ndashimira buri Munyarwanda wese wamfashije, indwara yamfashe nkennye nta n’ifaranga na rimwe mfite, nta bwishingizi mfite nagizwe n’abantu basomye inkuru bamenye ko ndwaye baramfasha ndivuza none ndabona ndi gukira.
Avuga ko igihe cyose yivuje yafashwaga n’abakunzi be bari bamenye ko arwaye, ati "Byibuza kwa Kanimba kuhivuriza nahatanze ibihumbi 700 Frw, ibaze iyo bataza kumfasha wenda ubu mba ngenda ngifite ikibazo cya (Paralyse).
VD Frank avuga ko Stroke yarwaye yari yayitewe n’ibintu bitatu birimo kutaruhuka, gutekereza no gukora cyane.
Ati "Mfite imishinga inyuranye irimo gukora uruganda rwenga inzoga, rero nari ndi gutekereza uko nawushyira mu ngiro nkumva birangoye cyane sinari nkiryama nararaga ntekereza rwose.
Uyu mugabo avuga ko nyuma yo gusobanurirwa neza icyamuteye kurwara yafashe icyemezo cyo kuruhuka bihagije ndetse no kugabanya gutekereza cyane kuko yasobanukiwe ko gushakisha ibintu bitaruta ubuzima.
Inzobere mu by’ubuzima zivuga ko ‘Stroke’ ari indwara ituma udutsi dukwirakwiza amaraso mu bwonko duturika bitewe n’umubyimba watwo utabasha kwakira ingano y’amaraso acamo, bigatuma yivanga n’ubwonko cyangwa tukaziba bitewe no kuvura kwayo, bigatuma adatemberamo uko bikwiye, maze igice atageramo kikangirika.
Ikiganiro na VD Frank wamaze koroherwa
RALC yinjiye mu baterankunga ba MNI igiye gutanga ibihembo by’igihembwe cya kabiri 2020
Inteko Nyarwanda y’Ururimi n’Umuco (RALC), yamaze kwinjira mu baterankunga ba Muzika Nyarwanda Ipande (MNI), ubu bukaba ari uburyo bwo guteza imbere muzika nyarwanda binyuze mu guhemba indirimbo yatowe cyane mu ziba zihatana.
Inteko Nyarwanda y’Ururimi n’Umuco (RALC), yamaze kwinjira mu baterankunga ba Muzika Nyarwanda Ipande (MNI), ubu bukaba ari uburyo bwo guteza imbere muzika nyarwanda binyuze mu guhemba indirimbo yatowe cyane mu ziba zihatana.
Ibi bihembo byatangiye bitangwa n’urubyiruko rwihurije hamwe, kuri ubu byatangiye kubona abaterankunga aho ku isonga RALC, yamaze kwinjiramo mu rwego rwo gushyigikira ubuhanzi nka kimwe mu biranga umuco.
Ibi bihembo bigiye gutangwa bwa kabiri bizashyikirizwa abahanzi babitsindiye mu minsi ishize, icyakora ibirori byo kubahemba bigakomwa mu nkokora n’icyorezo cya Covid-19.
Nyuma y’ibiganiro binyuranye, ubuyobozi bw’iri rushanwa bwemeje ko ibi bihembo bizashyikirizwa abahanzi binyuze kuri Televiziyo Rwanda ku wa 27 Kamena 2020.
Igihembwe cya kabiri cyo gutora indirimbo eshatu cyatangiye tariki ya 1 Gashyantare 2020 kugeza tariki 30 Mata 2020.
Ni umuhango uzatangirwamo ibihembo bya Muzika (Music Awards) ndetse bigaherekezwa n’ishimwe ry’amafaranga ku ndirimbo eshatu zaje imbere ku rutonde mu gihe cy’amezi atatu, aho indirimbo ya mbere izahabwa 2,000,000 Frw, iya kabiri igahabwa 700,000 Frw, iya gatatu igahabwa 300,000 Frw.
Indirimbo ya Tonzi niyo yabashije kuza ku mwanya wa mbere, yegukana igihembo.
Usibye miliyoni agiye guhabwa nk’igihembo cy’indirimbo yatowe cyane, yanashyikirijwe 60% by’amafaranga abakunzi be bakoresheje bamutora.
Usibye Tonzi wabaye uwa mbere, Mutimawurugo Claire yegukanye 700 000 Frw na 60% by’amafaranga bamutoresheje kubera indirimbo ye "Umunyenga w’intsinzi" mu gihe Bryan Lead we yabashije kuba uwa gatatu yegukana 300 000 Frw na 60% by’amafaranga bamutoresheje ku ndirimbo ye "Open my eyes".
Ni ubwa kabiri igikorwa cyo gutora umuhanzi watsinze iri rushanwa kibaye.
Ubwa mbere cyabaye muri Mutarama 2020, ubwo igihembo cyegukanwaga n’itsinda ‘Umuti Mu nganzo’.
Umuhanzi Ganza yabaye uwa kabiri ahembwa ibihumbi 700 Frw naho umuhanzi Sam Muvunyi aba uwa Gatatu ahembwa ibihumbi 300 Frw.
rw ni urubuga rwa internet rushyirwaho indirimbo z’abahanzi batandukanye b’abanyarwanda maze abakunzi b’umuziki bagatora izo bakunze, ihize izindi nyuma y’amezi atatu igahabwa igihembo.
Umuhanzi ubwe ni we ufata iya mbere kugira ngo indirimbo ye igaragare kuri uru rubuga ashyiraho umubare w’indirimbo yifuza zose.
Ubuyobozi bw’uru rubuga ni bwo bwemeza ko indirimbo ijya ku rutonde rw’izihatanira igihembo nyuma yo kureba niba yujuje ibisabwa birimo no kuba uwayitanze ari nawe nyirayo.
Gutora bikorerwa ku rubuga rwa internet ariko utoye inshuro imwe acibwa amafaranga mirongo itanu (50Frw) yishyura akoresheje telefone ngendanwa akanze *611#.
Umuhanzi ahabwa 60% by’amafaranga yinjiye bitewe n’abamutoye naho 40% asigarane ba nyir’umushinga.
Iwacu Muzika Festival igiye kugaruka mu isura nshya
Iserukiramuco rya Iwacu Muzika rigiye kuba ku nshuro ya kabiri, ryateguwe mu buryo bwihariye kuko rizabera kuri internet bitewe n’ingamba zafashwe mu guhangana n’icyorezo cya COVID-19.
Iserukiramuco rya Iwacu Muzika rigiye kuba ku nshuro ya kabiri, ryateguwe mu buryo bwihariye kuko rizabera kuri internet bitewe n’ingamba zafashwe mu guhangana n’icyorezo cya COVID-19.
Iserukiramuco rya Iwacu Muzika ryateguwe mu gufasha abahanzi bo mu Rwanda kwegerana n’abakunzi babo.
Ryatangijwe mu mwaka ushize aho ryanyuze mu ntara zitandukanye z’igihugu risorezwa mu Mujyi wa Kigali.
Ku nshuro ya kabiri Iwacu Muzika Festival igiye kongera kuba, ariko izaba mu buryo butandukanye n’ubwa mbere.
Kuri ubu izajya ica kuri Televiziyo Rwanda no ku mbuga nkoranyambaga z’iri serukiramuco mu rwego rwo gususurutsa abantu batakibona uko bitabira ibitaramo by’abahanzi kubera COVID-19.
Mu rwego rwo kwirinda ko Abanyarwanda bakwicwa n’irungu muri ibi bihe ibitaramo bitemewe ndetse no gufasha abahanzi gukora ibitaramo biteguye neza bagasabana n’abakunzi babo, ubuyobozi bwa East African Promoters (EAP) bwongeye gutegura Iwacu Muzika Festival igiye kuba ku nshuro ya kabiri.
Amakuru ava imbere muri EAP ahamya ko iyi kompanyi isanzwe itegura iri serukiramuco yanze kuryama kuko ibitaramo byahagaritswe ihitamo gushaka inzira zo gukora ibitaramo byiza kandi bigezweho bizajya bica kuri internet no kuri televiziyo abantu bakabikurikirana hifashishijwe ikoranabuhanga.
IGIHE ifite amakuru yizewe yuko ibi bitaramo bigiye gutangira kuba mu minsi ya vuba ndetse bikazajya biba biteguwe neza mu rwego rwo gukomeza gutuma umuziki w’u Rwanda uguma ku rwego rushimishije.
Nubwo nta muntu uwo ariwe wese wo muri EAP wifuje kuduha amakuru kuri ibi bitaramo, ahari ni uko ari ibitaramo bizajya bica kuri Televiziyo y’u Rwanda (RTV) ndetse no ku mbuga nkoranyambaga za Iwacu muzika Festival mu rwego rwo gufasha abantu bazaba batari hafi ya televiziyo.
Ni ibitaramo byatumiwemo abahanzi batandukanye kandi bagezweho nubwo amazina yabo ataratangazwa.
Ibi bitaramo bizamara amezi arenga atatu biba buri wa Gatandatu w’icyumweru.
Buri muhanzi azajya ahabwa umunsi we ataramire abakunzi be n’ab’umuziki Nyarwanda muri rusange.
Iwacu Muzika Festival ni ubwa kabiri igiye kuba, cyane ko mu mwaka wa 2019 yazengurutse mu ntara zose z’igihugu abahanzi batandukanye bashimisha abakunzi babo.
Iserukiramuco rya Iwacu Muzika Festival ryatangirijwe i Musanze ku wa 22 Kamena 2019 kuri Stade Ubworoherane risorezwa i Kigali mu gitaramo cy’imbaturamugabo cyatumiwemo umuhanzi ufite izina ryamamaye mu muziki wa Afurika y’Iburasirazuba, Naseeb Abdul Juma [Diamond Platnumz] wataramiye ibihumbi by’abari muri Parking ya Stade Amahoro i Remera.
Humura Deborah yaririmbye inkuru mpamo y’uko yakunze umusore ntabimubwire kubera isoni
Mubyara wa Mani Martin witwa Humura Deborah yashyize hanze indirimbo ivuga ku nkuru mpamo y’ibyamubayeho, agakunda umusore ariko akananirwa kubimubwira.
Mubyara wa Mani Martin witwa Humura Deborah yashyize hanze indirimbo ivuga ku nkuru mpamo y’ibyamubayeho, agakunda umusore ariko akananirwa kubimubwira.
Indirimbo y’uyu mukobwa yitwa ‘Amasoni’ yayishyize hanze ku mugoroba wo kuri uyu wa Gatatu tariki 24 Kamena 2020.
Yabwiye IGIHE ati “Iyi ndirimbo ni inkuru mpamo y’ibyambayeho.
Nakunze umusore mu 2018 nanirwa kubimubwira, birangira tubaye inshuti bisanzwe.
Nyuma nanjye naje kumenya ko yankundaga ariko kubera ko nari naramwikuyemo dukomeza kubana bisanzwe.
Yagiriye inama abakobwa bagenzi be kutajya bagira isoni zo kubwira abahungu ko babakunda, cyane ko hari igihe ushobora kubivuga ugasanga worosoye uwabyukaga.
Yavuze ko afite imishinga myinshi ari gukoraho muri studio ku buryo nyuma y’iyi ndirimbo abantu bagiye kubona ibihangano bye byinshi.
Uyu mukobwa yyavukiye mu Mujyi wa Kigali ku Kimisagara.
Ni umuririmbyi akaba umwanditsi ndetse agacuranga na Guitar Acoustic.
Ni umwana wa gatandatu mu muryango w’abana umunani.
Amashuri yisumbuye yayize muri Apace.
Yavutse ku babyeyi bakunda muzika, baririmba banacuranga muri korali mu rusengero bituma akunda umuziki mu buryo bukomeye ndetse yifuza kuwukora nk’umwuga.
Aherutse gushyira hanze indirimbo yise ‘Kibe’ avuga ko ariyo ya mbere muri uyu mwaka wa 2020 ariko afite n’indi yari yarakoze mbere yise ‘Umunyenga’.
Humura ni mubyara wa Mani Martin, ni we umufasha mu buzima bwa muzika mu nzu ifasha abahanzi uyu musore afite yitwa Mani Martin Empire [MM Empire].
Mu mashusho y’iyi ndirimbo ye nshya yifashishijemo Bill Ruzima naho mu majwi ayiherekeza agenda yunganirwa na Mani Martin.
Niragire Marie France ukina filime yabaye umugore wa mbere washinze televiziyo mu Rwanda
Mu myaka 26 ishize Jenoside yakorewe Abatutsi ihagaritswe itangazamakuru ry’u Rwanda ni rimwe mu bice bimaze kwiyubaka bigaragara, radiyo zumvikana mu gihugu hose zariyongereye ubu zirarenga kuri 35; televiziyo zikora zavuye kuri imwe ubu Abanyarwanda barahitamo iyo bashatse mu zirenga 10 zigaragara kuva Nyagatare kugera Rusizi.
Mu myaka 26 ishize Jenoside yakorewe Abatutsi ihagaritswe itangazamakuru ry’u Rwanda ni rimwe mu bice bimaze kwiyubaka bigaragara, radiyo zumvikana mu gihugu hose zariyongereye ubu zirarenga kuri 35; televiziyo zikora zavuye kuri imwe ubu Abanyarwanda barahitamo iyo bashatse mu zirenga 10 zigaragara kuva Nyagatare kugera Rusizi.
Iterambere ry’itangazamakuru kandi ntiryasize irikorerwa kuri internet kuko naryo ryateye intambwe ifatika mu kumenyesha abaturarwanda amakuru agezweho.
Umuvuduko w’iterambere rya Televiziyo mu Rwanda ntusanzwe, kuko mbere ya 2013 hari imwe rukumbi, Televiziyo y’u Rwanda yashinzwe mu 1991.
Mu myaka irenga gato itatu, hamaze gutangira izindi zirenga 10 z’abikorera ku giti cyabo zose zifite urunyurane rw’amakuru n’ibiganiro zigeza ku Banyarwanda.
Umubyeyi wa televiziyo mu Rwanda ntaracura kuko aherutse kwibaruka Genesis TV, yatangijwe ku mugaragaro ku itariki ya 11 Kamena 2020 nubwo yari imaze iminsi inyuzaho imiziki itandukanye, ikaba igaragara kuri Canal+.
Genesis TV yamaze gufungura imiryango ibaye iya mbere itangijwe n’umugore mu Rwanda by’umwihariko akaba n’umukinnyi wa filime, Niragire Marie France.
Niragire yavuze ko yatekereje gushinga televiziyo ubwo yari amaze gutunganya filime ye ya mbere akabura aho azajya ayinyuza, yatekereje atyo gushinga televiziyo.
Yagize ati "Igitekerezo cyaje mu 2018 ubwo nari maze gutunganya filime yanjye ‘Little angels’ mbura ahantu yazajya ica hano mu gihugu, ni uko igitekerezo cya Genesis Tv cyaje.
Kuba umugore wa mbere ushinze televiziyo mu Rwanda avuga ko abikesha impanuro z’ubuyobozi bw’igihugu budahwema gushishikariza abagore kwitinyuka bakihangira imirimo.
Yakomeje avuga ko “Uretse kuba mbikunda, urabona ko Leta idukangurira kwitinyuka nk’abagore kuko dushoboye kandi twabikora, rero naritinyutse cyane.
Niragire watangiye gukina filime mu 2008 kugeza ubu amaze kugaragara mu zirenga zirindwi, yakuze yumva afite inzozi zo kuba umunyamakuru no gukora mu ndege.
Kuri ubu uyu mubyeyi nubwo yagize televiziyo ye bwite, ntibizamubuza gukina filime kuko ari impano ye kandi amaze igihe akoraho.
Mu nama yatanze yabwiye abagore by’umwihariko bakitinya kugaragaza ibibarimo kuko aribwo buryo bwiza bwo gutanga umusanzu mu kubaka ubukungu bw’igihugu.
Yagize ati "Nibatinyuke bakore burya ntabwo wahomba utashoye, nibakore nibiba bibi bigiremo bakore ibyiza ariko bakore ibyo bakunda kuko nibyo bizatuma bagera ku nzozi zabo.
Genesis TV yamaze gufungura imiryango izibanda cyane mu myidagaduro, ubukerarugendo n’ikoranabuhanga.
Iyi televiziyo nshya yatangiranye n’abanyamakuru bashya mu mwuga barimo Umutesi Denise wabaye Igisonga cya Kabiri cya Nyampinga w’u Rwanda mu 2020.
Ikiganiro na Niragire Marie France umugore wa mbere washinze Televiziyo mu Rwanda
Gakwaya wamenyekanye nka Nkaka muri filime yatangiye gucururiza kuri internet izo yakinnyemo zigakundwa
Uruganda rwa Filime mu Rwanda rutangiye kwaguka, abakina filime ndetse bakanazitunganya bayobotse isoko ryo kuzicururiza kuri Internet nyuma y’igihe havugwa iyiganwa ryazo no kubura isoko.
Uruganda rwa Filime mu Rwanda rutangiye kwaguka, abakina filime ndetse bakanazitunganya bayobotse isoko ryo kuzicururiza kuri Internet nyuma y’igihe havugwa iyiganwa ryazo no kubura isoko.
Umwe mu bamaze igihe muri sinema nyarwanda, Gakwaya Célestin, yatangiye gusangiza Abanyarwanda zimwe muri filime yakinnye mu myaka ishize zikamenyekana ariko benshi batazi aho bazikura.
Gakwaya yamenyekanye muri filimi zirimo “Serwakira" .
Hari hashize igihe kinini atumvikana muri sinema nyarwanda.
Yabwiye IGIHE ko kuri ubu ahugiye mu gukora filime nshya ariko yanahisemo kumara ipfa abakunze zimwe muri filime yakinnyemo ariko benshi batazi aho bazikura.
Uyu mugabo yavuze ko yabitekerejeho nyuma yo kubona ko isoko rya filime risa n’iryahinduye imikorere aho uburyo bwakoreshwaga mu myaka ishize ubu bwataye agaciro.
Ati “Urumva mbere wasangaga dukora filime tukazicuruza kuri CD, benshi batabaga baraziguze byarabagoraga kuba bazibona.
Nyuma yo kwitegereza uko isoko ryo muri iyi minsi rihagaze, natekereje uburyo bushya bwo gusangiza abakunzi ba filime nyarwanda ibihangano byanjye.
Izi filimi zizajya zishyirwa kuri Youtube kuri shene yitwa Ingobe Films.
Ku ikubitiro iyagiyeho ni iyitwa Teta yasohotse mu 2018.
Iyi filime igaragaramo abakinnyi b’ibyamamare nka Nsanzamahoro Dennis wamenyekanye nka Rwasa uherutse kwitaba Imana, Munezero Aline uzwi nka Bijoux muri filime yo gusetsa yitwa Bamenya, Benimana Ramadhan [Bamenya] ukina yitwa Bamenya muri iyi filimi y’urwenya, Niragire Marie France, Gakwaya Célestin n’abandi.
Usibye iyi filime, Gakwaya avuga ko afite izindi nyinshi agiye gutangira gusangiza abakunzi ba filime nyarwanda harimo n’inshya yitegura gutangira gufatira amashusho.
Reba agace ka mbere ka Filime "Teta" Gakwaya yatangiye gushyira kuri Youtube
Ibyo wamenya ku iserukiramuco Africa in Colors, ryateguwe n’umunyarwanda rigatumirwamo mubyara wa Jay-Z
Iserukiramuco Mpuzamahanga “Africa in Colors" byari byitezwe ko ryari kubera mu Rwanda muri Werurwe 2020 rikaza gusubikwa kubera ibibazo bya COVID-19, ryasubukuriwe kuri Internet aho riri kubera kuva muri Kamena kugeza mu Ukuboza uyu mwaka.
Iserukiramuco Mpuzamahanga “Africa in Colors" byari byitezwe ko ryari kubera mu Rwanda muri Werurwe 2020 rikaza gusubikwa kubera ibibazo bya COVID-19, ryasubukuriwe kuri Internet aho riri kubera kuva muri Kamena kugeza mu Ukuboza uyu mwaka.
Iri serukiramuco ryatumiwemo abantu batandukanye barimo abazatanga ibiganiro, mu bamaze kumenyekana harimo Kareem Biggs Burke, mubyara wa Jay-Z uri no mu buyobozi bwa Roc Nation, sosiyete y’uyu muraperi.
Uyu byitezwe ko azatanga ikiganiro ku bijyanye no kwigisha urubyiruko ibijyanye n’imikino y’ikoranabuhanga [video game], hakareberwa hamwe akamaro kayo ndetse n’uko yagira uruhare mu iterambere rya Afurika.
Briant Biggs washinze ikigo cya Unanimous Games azatanga ikiganiro tariki 9 Nyakanga 2020.
Si Biggs uzaba atanga ibiganiro muri iri serukiramuco gusa kuko muri iki cyiciro hatumiwe abantu banyuranye kandi bafite amazina akomeye.
Mu bakurikiranira hafi iyi mikino nka Kevin Meltzer washinze Big5games, Desire Koussawo n’abandi.
Avuga kuri Briant Biggs, Raoul Rugamba umwe mu bagize igitekerezo cyo gutangiza iri serukiramuco ndetse uri no mu bayoboye ikipe iri kuritegura yagize ati" Tukimumenyesha ko azaza kudufasha yarabyishimiye ndetse yavuze ko azifashisha iri serukiramuco kugira ngo harebwe uburyo yaba we cyangwa sosiyete ari mu buyobozi bwayo ya Roc Nation ya Jay-Z bashora imari muri Afurika by’umwihariko mu ruganda rw’imyidagaduro.
Ibiganiro aba bazagiramo uruhare bizaba tariki 9 Nyakanga 2020 mu gihe tariki 11 Nyakanga hazaba amarushanwa y’imikino izwi nka E Sports kugeza ubu yatumiwemo ibihugu icumi.
Usibye ibijyanye n’iyi mikino, iri serukiramuco rizarangira mu Ukuboza 2020 riri kubamo ibindi bikorwa nk’aho kuva tariki 24 Kamena 2020 kugeza 27 Kamena 2020 hari gutangwa amahugurwa ku ikoranabuhanga rya 3D.
Hitezwe ko nyuma y’ibi bikorwa hazakurikiraho ibitaramo byaba ibya muzika ndetse n’ibyo kumurika imideri bikomeye byose byitezwe ko bizaba hifashishijwe ikoranabuhanga.
Rugamba yavuze ko baritekereje bagendeye ku kuba imyidagaduro muri Afurika itaratangira kubyazwa umusaruro uhagije ndetse n’abayihuriyemo usanga badafite uburyo bwo guhuza imbaraga.
Yagize ati "Ku Isi yose miliyari ibihumbi bibiri z’Amadorali ya Amerika zinjira zivuye mu ruganda rw’imyidagaduro ndetse ni uruganda rutanga akazi ku barenga miliyoni 26.
Muri Afurika uru ruganda rwinjiza 2% ugereranyije no ku Isi hose.
Ngiyo impamvu yatumye dutekereza uburyo twazamura uruganda rw’imyidagaduro muri Afurika.
Iri serukiramuco ziritabirwa n’abantu batandukanye bafite aho bahuriye n’imyidagaduro muri Afurika bakazatanga ibiganiro binyuranye mu rwego rwo gushakira hamwe uko uru ruganda rwatanga umusaruro uhagije kuri uyu mugabane.
Nyura hano ujye ukurikirana ibikorwa bya "Africa in Colors"
Kode yasohoye indirimbo yakomoye ku rukundo rw’uhura na benshi nyuma akabona umurutira abandi
Ngeruka Fayçal wahisemo kwiyita Kode ukorera umuziki mu Bubiligi, yashyize hanze indirimbo yise ‘Hot Choco’ aho agaragaza umusore waryohewe n’urukundo rwe n’umukobwa aba yarihebeye.
Ngeruka Fayçal wahisemo kwiyita Kode ukorera umuziki mu Bubiligi, yashyize hanze indirimbo yise ‘Hot Choco’ aho agaragaza umusore waryohewe n’urukundo rwe n’umukobwa aba yarihebeye.
Ni indirimbo yakozwe na Simeon Viot wakoze indirimbo nyinshi ziri kuri EP ye nshya.
Iyi ndirimbo ni urukurikirane rw’izindi zabanje ziri ku mbumbe y’indirimbo ze ziri kuri Extended Play yise ‘4J’.
avuga ko iri zina ari umubare w’abakobwa bakundanye nawe n’ibyishimo yabakuyeho kugeza arushinganye n’uwa kane.
Yabwiye IGIHE ko yanditse izi ndirimbo ashushanya urugendo yagiranye n’abakobwa batatu bavuyemo umwe barushinze, banabyaranye.
Uwa mbere yamwise “Vitamina", akurikizaho uwitwa “Sheri", “Hot Choco" wamubereye uwo yifuzaga bemeranya kurushinga ari nawe waje kuvamo “Julieta" akaba ari nayo ndirimbo ya nyuma azasohora iri kuri ’EP’.
Ati “Hot Choco ni indirimbo ivuga ku rukundo rwanjye n’umukobwa w’uruhu rwiza, akaba ari umukobwa uzamviramo uwo nzakundana nawe.
Iyi ndirimbo ivuga ku mukobwa ufite uburanga kurusha abandi akanyongerera ikindi kintu abandi batampaye.
Nashakaga kugaragaza ko hari igihe uhura n’abantu batandukanye hakavamo umwe ukurutira abandi akaba ariwe mubana ubuziraherezo.
Kode ni umwe mu bamamaye cyane mu Rwanda mu muziki mu myaka irenga icumi ishize.
Yaririmbye indirimbo zitandukanye zakunzwe zirimo ‘Impeta’ yabaye n’ikirango kuri we, ‘Ikirungo’, ‘Ese uzabyihanganira’, ‘Igikomere’, ‘Sinzahinduka’ yakoranye na Urban Boyz n’izindi.
Uyu muhanzi aherutse kubwira IGIHE ko yatangije inzu nshya (label) ifasha abahanzi n’abanyamideli nyuma yo gushinga studio yise ‘Red Magic Studio’.
Kode yavuze ko yari amaze igihe asa nk’uhugiye mu bindi bikorwa nabyo bitari kure cyane y’umuziki ariko na none akaba atabonaga umwanya wo kwisanzura ngo akore indirimbo ariko ubu akaba yagarutse.
Reba indirimbo ya Kode nshya yise ‘Hot Choco’
Uko Kiliziya Gatolika yeguriwe ahahoze gereza ya 1930 ngo hubakwe katederali y’abantu 5000
Arkidiyosezi ya Kigali yeguriwe ubutaka bungana na hegitari 5.
5 z’ahahoze gereza ya Nyarugenge izwi nka 1930, ngo ihubake katederali igezweho.
Arkidiyosezi ya Kigali yeguriwe ubutaka bungana na hegitari 5.
5 z’ahahoze gereza ya Nyarugenge izwi nka 1930, ngo ihubake katederali igezweho.
Ubusanzwe Katederali ya Kigali iherereye mu Kiyovu mu Karere ka Nyarugenge ahari Paruwasi ya St Michel, aho ari nto ku buryo ibikorwa binini bitabasha kuhabera.
Umwaka ushize ubwo Musenyeri wa Arkidiyosezi ya Kigali, Antoine Kambanda, yimikwaga, ibirori byabereye muri Stade Amahoro i Remera.
Icyo gihe kandi yagaragarije abanya-Kigali, icyifuzo cyo kubaka ingoro y’Imana, Katederali y’umujyi kandi ihesha Imana icyubahiro.
Perezida Kagame na we witabiriye ibyo birori yemeye inkunga mu kubaka iyo katederali, yongeraho ko bishobotse yanubakwa ahantu hashya.
Ati “Tuzafatanya kuyubaka, twubake katederali nziza kandi icyo gihe nibikunda twanayubaka ahandi hashya, ariko bizava mu bushake bwa Kiliziya cyangwa mu bwumvikane tuzaba twagize mu gutera inkunga tugere kuri icyo cyifuzo kandi bidatinze.
Mu kiganiro Musenyeri Kambanda yagiranye na TVR, yashimiye Umukuru w’Igihugu ko imvugo ye ari yo ngiro, kubera ko ubu yabafashije bagahabwa ikibanza.
Ati “Nyuma y’aho twagiye dusaba tureba n’ubuyobozi bw’umujyi, n’ubwa Minisiteri y’ubutegetsi bw’igihugu idushinzwe, tugenda tureba ahashoboka mu mujyi atari kure y’umujyi, ariko kandi hanatunganye, habereye, hanashoboka".
Mgr Kambanda avuga ko byahuriranye n’uko ahahoze gereza ya 1930 hari ikibanza kandi ubuyobozi bw’umujyi bwifuza ko hakorerwa ikindi kintu.
Ati “Muri ibyo bintu rero byari byifujwe natwe twashyizemo igitekerezo cya katederali.
Nyakubahwa Perezida wa Repubulika yarabyumvise kandi igitekerezo aragishyigikira tukaba tumushimira ko bahaduhaye ngo habe hakubakwa kiliziya ibereye umujyi".
Mgr Kambanda avuga ko ubu harimo gukorwa igishushanyo kigendanye n’icyerekezo 2050 u Rwanda rufite.
Ati “Turateganya kiliziya yajyamo abantu 5000, ariko ikagira n’umwanya imbere ya kiliziya, iyo habaye nk’iminsi mikuru katederali igira umwanya imbere yayo aho abantu bashobora guteranira bageze nko ku 10 000 no kugeza kuri 20 000".
Mgr Kambanda avuga ko hataramenyekana agaciro kubaka iyi katederali izatwara.
Ubuyobozi bw’Umujyi wa Kigali buherutse gutangaza ko mu mpera za Gashyantare, igishushanyo kizaba cyarangiye, kikazaba cyerekana imiterere ya katederali, ubushobozi bwayo n’ibindi, ku buryo imirimo yo kubaka izaba yarangiye mu mpera za 2021.
Bwavuze kandi ko mu rwego rwo gusigasira ibimenyetso by’amateka by’inyubako, Kiliziya yasabwe gutanga igishushanyo cyerekana uburyo bateganya kubungabunga inyubako zishaje zihari.
Mgr Kambanda yemeje ko ibyo bumvikanyeho n’umujyi ari ugukora inyigo y’uburyo amateka ya gereza yajya agaragara no mu kuhasura abantu bakamenya amateka yahabaye n’uko hahindutse ahantu h’umugisha.
Avuga ko kuba ahari gereza hagiye kujya Kiliziya ‘nk’abakristu tubibonamo ubutumwa bukomeye, ni ukuvuga ngo ahari ahantu ho gucibwa n’urupfu, ubungubu hagiye kuba ahantu h’umukiro n’ubuzima’.
Mgr Kambanda avuga ko ahubatse katederali ya St Michel hataratekerezwa ikizahakorerwa kuko ari ibintu byo kwigwahoku bufatanye n’ubuyobozi.
Yahakanye kandi ko aho bahawe ari ingurane ya St Michel.
Papa Francis yamaganye urupfu rwa George Floyd n’imvururu zarukurikiye muri Amerika
Umushumba wa Kiliziya Gatolika, Papa Francis yasabye ubworoherane n’ubwiyunge muri Leta Zunze Ubumwe za Amerika, no guhagarika imvururu n’ubugizi bwa nabi byakurikiye urupfu rw’umwirabura George Floyd.
Umushumba wa Kiliziya Gatolika, Papa Francis yasabye ubworoherane n’ubwiyunge muri Leta Zunze Ubumwe za Amerika, no guhagarika imvururu n’ubugizi bwa nabi byakurikiye urupfu rw’umwirabura George Floyd.
Imijyi myinshi muri Amerika no hanze yayo irimo imyigaragambyo ikomeye yamagana irondaruhu nyuma y’urupfu rwa Floyd wishwe mu Cyumweru gishize, bikozwe n’umupolisi wamushikamiye akoresheje ivi kugeza aheze umwuka.
Kuri uyu wa Gatatu Papa Francis yavuze ko irondaruhu atari iryo kwihanganira, ariko yongeraho ko ubugizi bwa nabi nabwo ari inzira yo kwiyangiza no gusenya.
Yavuze ko urupfu rwa Floyd rubabaje ndetse ko ari kumusengera n’abandi bose bapfuye bazize “icyaha cy’ivanguramoko’.
Yagize ati “Nshuti zanjye ntabwo twakwihanganira cyangwa ngo twirengagize irondaruhu n’ihezwa ry’ubwoko bwose, hanyuma ngo tuvuge ko turengera igitinyiro cy’ubuzima bwa muntu.
Agaruka ku myigaragambyo yagaragayemo ubugizi bwa nabi imaze iminsi ikorwa muri Amerika, Papa yagize ati “Ni nako kandi tugomba kumenya ko ubugizi bwa nabi bumaze iminsi bwigaragaza, ari uburyo bwo kwiyangiza no kwitsinda.
Nta na kimwe wageraho ukoresheje ubugizi bwa nabi ahubwo wangiza byinshi.
Papa Francis yasabye abanyamerika kwiragiza Imana ikabafasha kugarura amahoro n’ubwiyunge.
Ni iki cyadutandukanya n’urukundo rw’Imana?
Iyo witegereje neza, ibibera mu isi ya none, ubona ibintu byinshi bitera kwibaza cyane! Turi mu isi yihuta cyane muri byinshi, turi mu isi irimo byinshi by’amayobera, turi mu isi irimo byinshi byarenze ubwenge bwa muntu.
Iyo witegereje neza, ibibera mu isi ya none, ubona ibintu byinshi bitera kwibaza cyane! Turi mu isi yihuta cyane muri byinshi, turi mu isi irimo byinshi by’amayobera, turi mu isi irimo byinshi byarenze ubwenge bwa muntu.
Muri urwo ruvangavange rw’ibishimisha, n’ibiteye ubwoba, ibibabaje ni iby’amayobera.
Abantu bagenda bishakira ibisubizo byabafasha kurenga ibyo byose, bakabishaka ku bubi na bwiza nubwo byabasaba kurenga cyangwa kwica nkana amategeko y’Imana cyangwa ayashyizweho kubera ineza y’abantu.
Nk’uko tubisanga mu gitabo cy’Abamakabe, ibyo babigereranije no guhatira abantu kurya inyama z’ingurube kandi zarabuzwaga n’amategeko(2Makabe7,1).
Twibuke ko kuva mu ntangiriro ubwo umuntu yiteshaga umubano mwiza yari afitanye n’Imana, icyaha cyahise gikwira isi, ni uko isi iba igushije ishyano guhera ubwo, amakuba, ibiza n’ibindi bizazane bigera ku kitwa icyaremwe cyose.
Uko muntu azarushaho kugenda atera Imana umugongo, abatuye isi ntituzabura kugenda duhura n’ingaruka z’uko kwivumbura no kwikorera ibyo twishakiye, uko ibihe bizahora bisimburana.
Pawulo Mutagatifu ati ibi ‘twabyongeraho iki’?
Twabishaka tutabishaka, ingaruka z’imigirire n’imyitwarire mibi ya muntu zigera kandi zizakomeza kugera ku cyaremwe cyose.
Abahatira abandi cyangwa bihatira ubwabo kurya kubyo bise inyama z’ingurube bazahoraho; ibintu bizayobya abantu n’ibizabagusha mu cyaha ntibizabura muri iyi si.
Niyo mpamvu Pawulo ahamagarira buri wese kubibona, kubyumva kandi akabyakira ariko ntihagire na kimwe kimukura mu mubano mwiza we n’Imana.
Aradushishikariza gukomeza guhanga amaso Imana ishobora byose.
Nimurebe namwe ukuntu ubutunzi burimo gutuma abantu bibagirwa Imana bakibagirwa n’abavandimwe.
Nimurebe ukuntu abantu bamaranira ikuzo n’icyubahiro nyamara tuzi neza ko ikuzo, icyubahiro ari iby’Imana !Mutagatifu Thérèse w’Umwana Yezu ati"Imbere y’Imana usumba abandi ni upfukamye".
Yezu Kristu nawe yabiduhayemo urugero, ubwo yacaga bugufi akoza ibirenge by’abigishwa be kuwa kane Mutagatifu.
Arongera ati: “ushaka kuba mukuru yigire umugaragu w’abandi".
Ibyago by’amoko yose ,uburwayi budakira, inzara n’ibindi bitagira ingano hirya no hino ku isi, biteye ubwoba, birahangayikishije ku buryo hari abafashe ibyemezo byo kwigira ku Mana ivuga y’ibitangaza ibabeshya umukiro w’akanya gato, nuko bitandukanya burundu na nyagasani Imana isumba byose, umuremyi w’ijuru n’isi.
Bamwe byabateye kwishyira hejuru, abandi batera Imana n’ibyayo umugongo, nuko bihimbira Imana zindi barazisenga ndetse bagahatira n’abandi kuziyoboka no kuzisenga.
Pawulo Mutagatifu we amaze kubibona, amurikiwe na Roho Mutagatifu, yateruye ashize amanga aburira abantu bo mugihe cye ndetse nabo mu gihe kizaza.
Ati “niba Imana turi kumwe ninde waduhangara"?
Kuri we kubana n’Imana mu buzima bwacu, tukayizirikaho, nicyo cyadutsindira ibi byose.
Pawulo arahamya ashize amanga, ko nubwo ibyo byose biba, bikatugwirira rimwe na rimwe nta ruhare tubigizemo, Imana idukunda ihorana umugambi wo kudukiza no kuturengera, igihe cyose.
Cyane cyane kubayemera n’abayikomeyeho, kandi yarabigaragaje, ubwo yatangaga Yezu kristu ngo acungure muntu.
(Rom 8,32).
Ntacyo tuzayiburana, ntacyo itazadukorera nidukomeza kubana nayo, amizero yacu yose tukayashyira muri yo.
Ibiteye ubwoba bizaza, ibyorezo bize, inzara, n’ibindi.
Ati“Nyamara muri ibi byose, turatsinda kakahava tubikesha uwadukunze kandi ukomeza kudukunda" (Rm8,39).
Bakristu bavandimwe, baca umugani mu kinyarwanda ngo "Uwigiza nkana arara butunda areba ikirago".
Yezu yaravuze ati “Imbuto y’ingano iyo itaguye mu gitaka ngo ihugute ikomeza kuba yonyine".
Kuki twakwirengagiza ingero nziza z’abantu cyagwa abakurambere bacu mu kwemera babayeho mu bihe bitandukanye, bagahura na byinshi bibarenze, nyamara nti ‘bateshuke inzira nziza, yo gukomeza kubaha no kumvira Imana muri byose.
Nk’uko tubisanga mu Ivanjili ya Yohani, Yezu Kristu aratubwira kandi atwereka ko ibitubaho byose, atari ukugira ngo bitubere impamvu yo gucumura, cyangwa guhunga Imana, ahubwo arifuza ko byatuma turushaho gukomera no kwera imbuto, mu bukristu bwacu, kandi zikagirira bose akamaro.
Ati “imbuto y’ingano iyo itaguye mu gitaka ngo ihugute, ikomeza kuba yonyine" (Yoh 12, 24).
Ingero ni nyinshi, mu gitabo cy’Abamakabe batubwiye uko abavandimwe barindwi banze rwose kwica amategeko, no guhemukira Imana y’abasekuruza, maze bagahitamo gupfa bababaye ariko bafite icyizere cy’ubuzima buzahoraho.
Urundi rugero, ni urw’abavandimwe bahowe Imana i Bugande, bakemera kuzira kumvira Imana, aho kuyisuzugura no kuyisimbuza amakuzo y’isi.
Twibuke kandi tuzirikane ubutumwa bw’Umubyeyi Bikiramariya i Kibeho, yaravuze ati “Umwana wa Bikiramariya ntatana n’Umusaraba".
None se bavandimwe, ni iki koko mubona cyadutandukanya n’Imana, n’urukundo idukunda?
Nituzirakane ko habaho ijoro hakabaho n’amanywa, tureke gushaka ko hahoraho amanywa gusa, ibihe biha ibindi; imvura iragwa, izuba rikava.
Tuzirikane ko nta cyasimbura Imana, mu buzima bwa muntu.
Twihatire kubana nayo, tuvugurura amasezerano atandukanye twagiye tugirana nayo mu bwicishe bugufi, nk’uko bavuga mu Kinyarwanda ngo “uwicisha bugufi ahinga itongo ry’inkuba".
Ibihinda, ibyorezo, ibiza, ibintu byinshi by’amayobera, bizaza kandi bigende uko byaje.
Mu kinyarwanda baravuga kandi bati“agasozi kanyerera ugatega Kamena na Nyakanga".
Nti mukuke umutima uwo ni Nyagasani Yezu ubivuga, ati “nimwemere Imana nanjye munyemere".
Dusenge: Nyagasani Yezu Kristu, Wahoraga ubwira intumwa zawe uti ‘mwigira ubwoba, ntihakagire ikibahagarika umutima kuko muri kumwe’.
Uhe abatuye isi imbaraga, zo kukugarukira no kubana nawe mu buzima bwa buri munsi.
Muri iyi si yuzuye byinshi bishaka kutujyana kure yawe, kuko tutari kumwe twarindagira tukayoba, kuko tutifuza ko hari na kimwe cyadutangukanya nawe, wowe ubaho ugategeka iteka ryose.
Padiri Gilbert UWIZEYIMANA
Abayobozi bagera kuri 700 bitabiriye amasengesho yo gusengera igihugu (Amafoto)
Abayobozi muri Guverinoma, abikorera ku giti cyabo, abagize sosiyete sivile n’inshuti z’u Rwanda zavuye mu bihugu bigera ku 10, kuri iki Cyumweru bateraniye muri Kigali Convention Centre mu masengesho yo gusengera igihugu azwi nka National Prayer Breakfast.
Abayobozi muri Guverinoma, abikorera ku giti cyabo, abagize sosiyete sivile n’inshuti z’u Rwanda zavuye mu bihugu bigera ku 10, kuri iki Cyumweru bateraniye muri Kigali Convention Centre mu masengesho yo gusengera igihugu azwi nka National Prayer Breakfast.
Aya masengesho yitabiriwe n’abagera kuri 700, abaye mu gihe u Rwanda rusoje icyerekezo 2020 cy’iterambere, no gutangiza icyerekezo 2050.
Ategurwa n’Umuryango, Rwanda Leaders Fellowship, akaba afite insanganyamatsiko igira iti “Imiyoborere Izana Impinduka:Kwishimira aho tugeze-Dutegura ejo hahaza.
Aya masengesho yatangijwe mu 1995 agamije gushyira hamwe abayobozi bakuru mu kwiyegereza Imana, bagasangira, hakabaho gusengera igihugu n’abayobozi bacyo ndetse bagasangira ijambo ry’Imana.
Ku nshuro ya mbere yabereye muri Hotel Hotel des Mille Collines tariki 1 Nzeri 1995, kuva icyo gihe iki gikorwa kitabirwa n’abayobozi batandukanye n’abandi.
Ay’uyu mwaka azaba ari ayo gushimira ibyo Imana yakoreye Igihugu ariko no gusengera abayobozi bacyo bagashyirwa mu maboko y’Imana.
Aya masengesho abaye ahurirana kandi n’igihe u Rwanda rurimo kwishimira ibyo rwagezeho mu cyerekezo 2020 rwari rwarihaye no gutangira icyerekezo 2020.
Hagendewe kuri iyi nsanganyamatsiko, aya masengesho afite intego yo kureba ibyakozwe no gushimira urugendo rwagenzwe, ariko no kureba aho baganisha igihugu.
Agamije kandi kugira umuco wo gushimira bitari gusa Imana ahubwo n’abo yakoresheje ngo babe bagejeje aho igihugu kiri uyu munsi, kwiga ibyakozwe n’indangagaciro z’Imana yashyize mu bantu, ibi bigafasha kubaha inzira nziza yo gukomeza imbere.
Mu masengesho y’umwaka ushize, Perezida Kagame yavuze ko bidakwiye ko umuyobozi abaho neza mu gihe abo areberera bafite ibibazo, ashimangira ko biteye isoni kumubona ashyiriye Imana abaturage yamuhaye kuyobora barwaye bwaki.
Yagize ati “Njye rwose mpora mfite impungenge ku kuzashorera abantu barwaye bwaki, bashonje, bameze nabi nkavuga nti ‘Mana ng’aba abantu bawe wanshinze’.
Ntabwo umutima wanjye ujyanye na byo.
Numva bidakwiye.
Kugira ngo utazashorera abantu bameze batyo, ikintu cya mbere ni uko buri muyobozi bikwiye kumutera isoni.
Mugomba kugira isoni.
Iyo wemera indangagaciro ukazibura bikwiriye kugutera isoni.
Yakomeje avuga ko iterambere rirambye rikwiye gushingira ku ndangagaciro y’imikorere hagati y’abayobozi n’abayoborwa.
Amafoto: Niyonzima Moses
Papa Francis yanze icyifuzo cyo kuba abapadiri ku bagabo bafite abagore muri Amazon
Papa Francis yanze kwemeza icyifuzo cyo kwemerera abagabo bafite abagore kuba abapadiri mu gace ka Amazon, mu rwego rwo guhangana n’ubuke bw’abapadiri.
Papa Francis yanze kwemeza icyifuzo cyo kwemerera abagabo bafite abagore kuba abapadiri mu gace ka Amazon, mu rwego rwo guhangana n’ubuke bw’abapadiri.
Abasenyeri bo muri ako gace bari bashyigikiye uwo mwanzuro umwaka ushize, ariko byagombaga kwemezwa na Papa.
Ubusanzwe abapadiri ba Kiliziya Gatolika basabwa gukomeza kuba imanzi igihe cyose bahamagariwe uwo murimo.
Ubwo abagabo muri Amazon basabirwaga kwemererwa kuba abapadiri bafite abagore, byararwanyijwe cyane mu bice by’Uburayi na Amerika, bavuga ko byaba biganisha ku kwemerera abapadiri bose ku isi gushaka abagore ari umwe mu myihariko Kiliziya yari ifite.
Itangazo ryavuye i Vatikani rigira riti “Amazon yaduhaye umukoro, Papa arandika, agamije ko tuva mu kibazo gihari bya nyabyo aho kwinezeza mu bisubizo bitanga umuti w’ikibazo igice.
Papa yavuze ko hakenewe abapadiri bumva neza ikibazo kiri muri Amazon n’umuco wo muri ako gace.
Yasabye abashumba gusengera abantu ngo bagire umuhamagaro w’ubupadiri ku bwinshi.
Umwaka ushize abasenyeri 184 bahuriye i Vatikani biga ku hazaza ha Kiliziya mu gace ka Amazon.
Hanaganiriwe niba abagabo bakuze n’abashatse abagore bakwemererwa kuba abapadiri.
Bivugwa ko nibura 85 % by’uduce two muri Amazon batabasha guhimbaza misa buri cyumweru kubera ko nta bapadiri bahagije bahari.
Hari abavuga ko babona padiri rimwe mu mwaka.
Ntabwo Yezu yagusize bupfubyi
Ababaye imfubyi nibo bazi uko bubabaza.
Yezu ntabwo ashaka ko abe baba mu kababaro, ahubwo yabahaye umuhoza, umurengezi.
Byashyizweho akadomo ku munsi wa mirongo itanu Pasika ibaye ubwo Abayahudi bahimbazaga umunsi mukuru wa Pentekosti.
Ababaye imfubyi nibo bazi uko bubabaza.
Yezu ntabwo ashaka ko abe baba mu kababaro, ahubwo yabahaye umuhoza, umurengezi.
Byashyizweho akadomo ku munsi wa mirongo itanu Pasika ibaye ubwo Abayahudi bahimbazaga umunsi mukuru wa Pentekosti.
Mu gihe cya Yezu bawuhimbazaga bibuka umunsi bahaweho amategeko ku musozi wa Sinayi.
Muri iki gihe abakristu bawuhimbaza bazirikana Roho Mutagatifu amanukira ku Ntumwa.
Roho w’Imana, ni we wabwirije abahanuzi ibyo bavuze
Roho Mutagatifu atuma tugira ubugingo bw’Imana, akatubera urumuri rutwumvisha Inkuru nziza ya Yezu Kristu kandi akaduha imbaraga zo kuyikurikiza twishimye!Ku buryo bwuzuye, Roho Mutagatifu yamenyekanye nyuma ya Pasika kandi amenyekanisha Imana Data na Mwana.
Mbere ya Pasika ye, Yezu yatangaje iyoherezwa ry’undi Muvugizi (Umurengezi), ari we Roho Mutagatifu.
We watangiye umurimo we kuva mu gihe cy’iremwa ry’ijuru n’isi akaba ari We kera wabwirije abahanuzi ibyo bavuze , ubu noneho ari kumwe n’abigishwa kandi akaba muri bo (Yh 14,26), kugira ngo abigishe kandi abayobore mu kuri kose (Yh 16, 13).
Nuko rero, Roho Mutagatifu agaragazwa nk’Undi ufitanye isano na Yezu na Se.
Inkomoko ihoraho ya Roho Mutagatifu yigaragariza mu butumwa bwe ku isi.
Roho Mutagatifu wohererejwe intumwa na Kiliziya yatumwe n’Imana Data mu izina rya Yezu, yoherezwa kandi na Mwana ubwe amaze gusubira kwa Se.
Iyoherezwa rya Roho Mutagatifu nyuma y’ikuzwa rya Yezu, rihishura byuzuye ibanga ry’Ubutatu Butagatifu.
Ijambo Roho risobanura ijambo ry’igihebureyi Ruah , risobanura; umwuka, umuyaga.
Tugendeye kuri icyo gisobanuro tubona ingingo ebyiri z’ingenzi dusanga muri Bibiliya :
Iremwa rya mbere : « Imana ihuha mu mazuru yabo umwuka w’ubuzima » (Intg2,7) ; Habayeho irema ryo mu gihe cyahise, ivuka rya mbere ry’ubuzima mbere y’ibihe.
Iremwa rya nyuma : Turisanga kwa Ez 37,9), hagira hati «Uhoraho aravuga ati :Wa mwuka we, turuka mu mpande zose uko ari enye uhuhera kuri iyi mirambo maze yongere ibeho » Hazabaho irema ryo mu gihe gishya, ukuzuka kwa nyuma, ku munsi w’imperuka maze ubuzima bwongere bwigaragaze.
Ntabwo guhumeka bikorwa rimwe gusa mu mwaka
Umunsi wa mbere w’icyumweru Inzugi z’aho abigishwa ba Yezu bari bari zari zifunze kubera gutinya abayahudi.
Nuko Yezu agira atya ahagarara hagati yabo, arababwira , ati « nimugire amahoro».
(Yh20, 19-20) Ni ukuvuga ko isi nshya n’ikiremwa gishya byavutse ; ni intangiriro nshya ! Imana yafashe muntu mu biganza byayo, imurema bundi bushya, mu ibumba rishyashya ryuje urukundo n’amahoro kandi ritsinda ubwoba.
Abakristu rero, guhera ubwo ntibahwemye guhura, buri munsi wa mbere w’icyumweru.
Kuva ku cyumweru kugera ku kindi.
Kiliziya yavutse kuri iryo huriro rya buri gihe, rikiriho kugeza na n’ubu.
Abakristu bakora iryo huriro buri cyumweru, kugeza igihe Yezu azagarukira.
Ntabwo dukwiye gufata icyumweru nk’aho ari itegeko gusa, ahubwo dukwiye kugifata nk’icya ngombwa kandi cy’ingenzi mu buzima bwacu.
« Birakwiye guhumeka umwuka muzima buri gihe » Ntabwo guhumeka bikorwa rimwe gusa mu mwaka.
N’ubwo duhimbaje Pentekosti Kiliziya Insengero n’Imisigiti bifunze kubera Coronavirus, ntibikwiye ko twakwibagirwa uwo munsi w’Imana, mu rugo iwacu Roho Mutagatifu arahadusanga.
Bavandimwe hariho irema rya buri munsi , Roho w’Imana ahora arema kandi agatanga ubugingo.
Umwuka wera/Roho Mutagatifu ni ubuzima.
Umwuka ni ikigereranyo rusange cy’Imana n’ibikorwa byayo mu bantu.
Ikiriho cyose gihumeka kifitemo ubuzima.
Ni ishusho igaragara y’Imana itugabira ubuzima ! Ubwo buzima butangirira muri Batisimu bukuzurizwa mu Butatu Butagatifu.
Yezu na we yagiye akoresha icyo kigereranyo gifatika cy’umuyaga, kugira ngo yumvishe Nikodemu (natwe twese) igikorwa gishya gihebuje cy’Uwitwa Umwuka w’Imana, ari we Roho w’Imana (Yh 3, 5-8).
Roho w’Imana twasezeranyijwe
Roho Mutagatifu Yezu ubwe yagiye amuvuga ku buryo bwinshi.
Hari aho yamwise umuvugizi, bisobanura « Ubana na twe », ahandi amwita Umurengezi (Yh 14,16.
Ubusanzwe iryo zina ‘Umuvugizi’ risobanurwa ko ari Umuhoza, kuko Yezu ari we Muhoza w’ibanze.
Ni Roho Nyir’ukuri (Yh 16, 13).
Ni we uyobora ku kuri kose, kuko atavuga yitumirije ahubwo avuga ibyo yumvise byose, kandi akaduhanurira n’ibizaza.
Uwo Roho asesekara kuri buri wese akurikije icyo amukeneyeho ariko byose akabyuzuriza muri Kiliziya ye, ariyo Pawulo yita umubiri umwe.
Pawulo ati « Umubiri ni umwe kandi ugizwe n’ingingo nyinshi ariko izo ngingo zose n’ubwo ari nyinshi zigize umubiri umwe» (1Kor1,12).
Abantu ni magirirane, baruzuzanya mu ngabire buri wese afite.
Kristu niwe waduhurije hamwe mu rukundo n’amahoro bimwe isi idatanga.
Bwa bumwe abantu batereye i Babeli (Ing11,1-10) bwaragarutse, bose bakumva kimwe (Intu 2,8-11), maze biba incamarenga y’ubutumwa Yezu yahaye intumwa ze bwo kwigisha amahanga yose.
(Yh20, 21-22).
Ubwo bumwe twese nibwo duhamagariwe kugaragaza ; kuko twabatirijwe muri Roho umwe ngo tube umubiri umwe (1Kor12,13).
Nk’uko Data yantumye, nanjye ndabatumye (Yh20, 21)
Muntu nk’ ikiremwa cy’Imana kidasanzwe kiri hagati y’ibindi biremwa, yagiye agaragaza ko abisumbye ndetse akajya abikoresha icyo ashaka , ibi byaje kugera ubwo na we yicamo ibice ; hazamo agasuzuguro kuri bamwe, ubwikunde n’ubwikanyize maze yubaka umunara w’itandukaniro rye n’abo batari mu rwego rumwe.
N’ubwo isi yacu ishaka kuducamo ibice, Yezu We ashaka ko tuba umwe.
Yaba abayahudi cyangwa se Abagereki, yaba abacakara cyangwa se abigenga yaba abazungu, abarabu cyangwa se abirabura, twese twuhiwe Roho umwe (1Kor 12,13).
Uyu munsi tuributswa ko nubwo umubiri ugizwe n’ingingo nyinshi, zose zigize umuntu umwe.
Mu yandi magambo ni nk’aho twakwibutswa ko n’ubwo dutandukanye yaba ku ruhu, mu bwenge, mu bukungu,… ariko twese turi abantu.
Twese rero duhamagariwe kubahana, ntihakagire ugenera mugenzi we uko abaho.
Twese turi abantu, twese tuva amaraso y’umutuku, twese turapfa, twese tugaragaza amarangamutima, twese icyorezo cya Coronavirus cyaradukanze.
Yezu arashaka ko dusubira ku isoko y’ubumwe, urukundo n’amahoro.
Buri wese ahamagariwe kubyamamaza, ni ubutumwa ahawe.
Dusenge: Roho Mutagatifu, Nyagasani utanga ubugingo, uturuka ku Mana Data na Mwana, usengwa agasingizwa hamwe n’Imana Data na Mwana, We wabwirije abahanuzi ibyo bavuze, nakomeze atuyobore, atwumvishe natwe ubumwe dufitanye nk’abantu twaremwe n’Imana imwe, bityo imbuto z’ubwo bumwe: urukundo, ibyishimo, amahoro, kwihangana, ubugwaneza, ubuntu, ubudahemuka, imico myiza no kumenya kwifata biganze iwacu.
Roho mutagatifu natuyobore.
Padiri Silivani SEBACUMI Padiri mukuru wa Paruwasi yisunze Mutagatifu Tereza w’Umwana Yezu, KABUGA, Diyosezi KABGAYI
Ese koko abantu bake nibo bazinjira mu ngoma y’ijuru?
Igihe Yezu yari agiye kuva kuri iyi si ngo asange Se, yasezeye ku Ntumwa ze, arababwira ati “Mbasigiye amahoro, mbahaye amahoro yanjye.
Ngiye kwa Data, kandi ngiye kubategurira imyanya, kwa Data hari imyanya myinshi".
Igihe Yezu yari agiye kuva kuri iyi si ngo asange Se, yasezeye ku Ntumwa ze, arababwira ati “Mbasigiye amahoro, mbahaye amahoro yanjye.
Ngiye kwa Data, kandi ngiye kubategurira imyanya, kwa Data hari imyanya myinshi".
Mbere y’uko agenda yasize abasezeranyije kuzaboherereza Roho Mutagatifu, uzabafasha muri uru rugendo.
Nuko arababwira ati “Namwe rero muzambere abagabo kuko twabanye kuva mu ntangiriro" (Yh 15, 26-27).
Kuva na kera Imana yagiye igendana n’abayo ngo bazaronke umukiro w’iteka.
Uhoraho abwira umuryango we ati“ Dore nzohereza umumalayika wanjye imbere yawe, kugira ngo akurinde mu rugendo, maze azakwinjize mu gihugu naguteguriye" (Iyim 23, 20-21).
Uwo Malayika w’Imana niwe ukuza ingabire za Roho Mutagatifu muri twe, zituma tumenya gutandukanya ikibi n’’icyiza.
Gukora icyiza cyonyine ni yo nzira nyayo izatugeza mu ijuru.
Ni inzira itoroshye kuko kuyisoza ari ubutwari.
Ijambo ry’Imana rigira riti “Nimwihatire kwinjira mu muryango ufunganye, kuko umuryango wagutse n’inzira y’igihogere ari byo bijyana mu cyorezo, kandi abahanyura ni benshi.
Mbega ukuntu umuryango ugana mu bugingo ufunganye, n’inzira ijyayo ikaba impatanwa, maze bikabonwa na bake" (Mt 7, 13-14).
Erega ijuru si “ahantu" ahubwo ni “ukuntu".
Ijuru ni ukuntu tuzabana n’Imana mu munezero Udakama.
Ab’Imana ijuru baritangirira hano ku isi.
Bamwe bati“Twaremewe kuzajya mu ijuru, niho twese tuzishima iteka" ! Abandi bati: “umubare w’abagomba kujya mu ijuru waruzuye ni 144.
Abandi turaruhira ubusa"! Abavuga gutya bashingira ku Ijambo ry’Imana dusanga mu gitabo cy’Ibyahishuriwe Yohani Intumwa, ahanditse ngo “Nuko numva umubare w’abashyizweho ikimenyetso: abantu ibihumbi ijana na mirongo ine na bine bo mu miryango yose y’Abayisiraheli" (Hish 7, 4).
Igisobanuro cy’umubare 144.
Tugendeye kuri Bibiliya, nk’uko twabisomye haruguru, uyu mubare ushushanya abagaragu b’Imana bashyizweho ikimenyetso ku gahanga.
Bakaba bahagarariye imiryango yose ya Isiraheli (umuryango mugari w’abana b’Imana): Isiraheli igizwe n’imiryango 12 yo mu Isezerano rya Kera n’imiryango 12 yo mu isezerano Rishya, ihagarariwe n’Intumwa 12 za Yezu.
Nkuko tubisanga henshi muri Bibiliya, iyo bashaka kuvuga abantu benshi baravuga ngo “Abantu igihumbi n’ibihumbagiza"! Niyo mpamvu ku buryo buhinnye umubare 144.
000 wavuye aha: (12x12) x 1000 = 144.
Ibi kandi bigashimangirwa n’ibyo benshi birengagiza gusoma nkana ku murongo wa cyenda, ahanditse ngo “Nyuma y’ibyo, mbona imbaga nyamwinshi y’abantu, umuntu atabashaga kubarura, iturutse mu mahanga yose, mu miryango yose, mu bihugu byose no mu ndimi zose.
Bari bahagaze imbere y’ubwami n’imbere ya Ntama, bambaye amakanzu yererana kandi bafashe imikindo mu ntoki " (Hish 7, 9-10).
N’ubwo abantu bazaronka ijuru ari benshi, ijuru riraharanirwa nk’uko twabibonye mu ntangiriro.
Bityo rizinjiramo abazaba bararikoreye, barangwa n’ibikorwa byiza n’imirimo yo gukiranuka.
Iki gihe turimo cyo guhangana n’ibyorezo bitandukanye, kitubere akanya keza ko kwitagatifuza ngo natwe tuzabarirwe muri abo bazinjira mu bwami bw’ijuru.
Baba bake cyangwa benshi, duharanire kuzabarirwa muri bo.
Igihembo cy’abeza
Ababaye kuri iyi si neza, bakera imbuto nziza kandi nyinshi igihembo cyabo kirateguwe: Nyagasani azababwira ati “Nimuze abahawe umugisha na Data, muhabwe Ingoma mwateguriwe kuva isi ikiremwa" (Mt 25, 34).
Maze bahabwe ubugingo bw’iteka.
Nyagasani azahanagura icyitwa amarira cyose ku maso yabo.
Nk’uko Ijambo ry’Imana ribihamya: Abazaba indahemuka kugeza ku ndunduro, Uhoraho azabambika ikamba ry’ubugingo (reba Hish 2, 10).
Kumvira amategeko y’Imana ni byo bizadukiza, ariko twiringire impuhwe z’Imana kuko n’ubundi ibikorwa byacu bitihagije.
Nta wajya aho ngo avuge ko ibikorwa bye byonyine bihagije ngo azaronke ubugingo bw’iteka.
Icy’ingenzi ni ukugira ukwemera ukwizera n’urukundo bishingiye ku kubana n’Imana igihe cyose.
Pawulo Mutagatifu ati “Bavandimwe muri Kristu Yezu, ndabinginze nimureke Imana ibigarurire" (2 Kor 5, 17-21).
Mva imbere sinakumenye
Igihe Yezu yanyuraga mu nsisiro yigisha yerekeza i Yeruzalemu, haje umuntu aramubaza ati “Mwigisha, koko abantu bake ni bo bazarokoka"?
Nuko aramusubiza ati “Muharanire kwinjira mu muryango ufunganye; ndabibabwiye: benshi bazagerageza kwinjira, ariko boye kubishobora" (Lk 13, 22-24).
Ngo abatarakiranutse ku isi bazakomanga bati “Shobuja, dukingurire, azabasubize ati: Sinzi iyo muturutse, nimumve imbere sinabamenye".
Bati: “Koko ntabwo utuzi! N’ukuntu twaririye kandi tukanywera imbere yawe, twitabiriye amasengesho n’amateraniro kenshi! Ndetse twigishije Ijambo ry’Imana mu izina ryawe! Kandi twafashaga abakene uko bitegetswe" (reba Lk 13, 25-28).
Nyamara uko dutakamba kube imfabusa kuko n’ubwo bibwira ko bakoze neza mu maso y’abantu, bitigeze binyura Imana.
Nyagasani, uzandinde iri jambo ngo: “Mva imbere sinakumenye"!
Isi izashira ryari?
Hari benshi birirwa bashyushya abantu imitwe ngo: “ibi byorezo kanaka yarabihanuye! Ngo isi irarangiye"! Ijambo ry’Imana riravuga riti “ Si mwe mugenewe kumenya ibihe n’amagingo Data yageneye ubutegetsi bwe bwite, ahubwo mugiye guhabwa imbaraga za Roho Mutagatifu uzabazamo, bityo muzambere abahamya hose kuko muzahabwa Roho ubamara ubwoba (reba Intu 1, 7-8; .
Ubwo abigishwa babazaga Yezu igihe isi izashirira, maze Imana igakora umurimo wayo wo guca imanza, yarabasubije ngo: “Uwo munsi cyangwa iyo saha, nta we ubizi, habe n’abamalayika habe ndetse na Mwana; bizwi n’Imana Data wenyine.
Mwe rero, nimwitonde kandi mube maso, kuko mutazi igihe bizabera" (Mk 13, 32-33).
Bavandimwe, ni byo koko isi izashira, ariko gusesengura iby’uko bizagenda tubiharire Imana kuko nta wasobanura ibikorwa byayo byose: “Nasanze ibyo yaremye byose biberanye n’igihe cyabyo; yahaye abantu kumenya ibyahise n’ibizaza, ariko badashobora gusesengura ibikorwa by’Imana byose uko bingana" (Umubw 3,11).
Tube maso kandi duhore twiteguye.
Dushakishe ubutungane mu gukora ibyiza bityo tuzaronke ubugingo bw’iteka, aho kubushakira mu nyigisho z’iterabwoba zishobora kuturangaza, tukazaburira aho abandi baronkeye (reba Sir 28, 6-7).
Dusenge: Nyagasani Mana, turi mu bihe bikomeye byo kwiheba no gucika intege, ibihe byo guhangana n’ingaruka z’ibyorezo bikomeye, turakwinginze bana natwe.
Wadusezeranyije kugendana natwe kandi utwoherereza Roho Mutagatifu ngo adutoze gukora ugushaka kwawe maze natwe tuzabarirwe mu bo wagize abawe.
Kuri wa munsi w’urubanza uzaturinde iri jambo ngo: “Nimumve imbere sinabamenye"! Turashaka kukumenya kurushaho ngo natwe uzatwibuke, maze utugabire ubugingo bw’iteka ukurikije n’ubundi impuhwe usanzwe utugirira.
Ku bwa Yezu Kristu umwami wacu, wazutse mu bapfuye maze igihe kigeze agasubira mu ijuru ngo ajye kudutegurira imyanya iwawe Dawe.
Padiri Victor AMERIKA
Bizibukwa mu mateka! Isengesho rya Eid al-Fitr ryabereye kuri Televiziyo y’Igihugu
Abayisilamu bo mu Rwanda bifatanyije n’abandi ku Isi mu kwizihiza Umunsi Mukuru wa Eid al-Fitr usoza igisibo gitagatifu cya Ramadhan bari bamazemo ukwezi.
Abayisilamu bo mu Rwanda bifatanyije n’abandi ku Isi mu kwizihiza Umunsi Mukuru wa Eid al-Fitr usoza igisibo gitagatifu cya Ramadhan bari bamazemo ukwezi.
Byari bisanzwe bimenyerewe ko isengesho rusange ryo kwizihiza Eid al-Fitr ribera kuri Stade ya Kigali i Nyamirambo no mu tundi duce two hirya no hino mu gihugu.
Warangwaga no kubona urujya n’uruza rw’Abayisilamu bambaye amakanzu y’urwererane, ubabona bose bafite akanyamuneza ku maso, basuhuzanya ubutitsa indamukanyo yifurizanya Eid el-Fitr nziza bagira bati “Eid Mubarak".
Kuri iyi nshuro uyu munsi iri sengesho ryizihirijwe kuri Televiziyo na Radio by’Igihugu, kubera ingamba zafashwe mu guhangana n’ikwirakwira rya Coronavirus.
Isengesho ryo kuri uyu wa 24 Gicurasi 2020 ryayobowe na Mufti w’u Rwanda, Sheikh Hitimana Salim.
Abayoboke b’Idini ya Islam bakaba barikurikiye bari mu ngo zabo kuko batashoboraga kujya mu misigiti kuko amakoraniro y’abantu benshi atemewe.
Mu butumwa bwe, Sheikh Hitimana yikije ku kwimakaza ubucuti hagati y’Abayisilamu na bagenzi babo.
Yanabibukije ko bakwiye kubahiriza ingamba zashyizweho na Guverinoma hagamijwe gukomeza kwirinda Coronavirus, anabasabira kugira ubuzima bwiza.
Isengesho ryanyuze ku bitangazamakuru by’igihugu ryishimiwe cyane ndetse bamwe bagaragaza ko ari intambwe ikomeye yatewe bitandukanye n’uko byakorwaga hambere.
Abinyujije ku rukuta rwe rwa Twitter, Abdul K.
Harelimana, uri mu bagize Urwego Ngishwanama n’Inararibonye z’u Rwanda, REAF, yavuze ko “Ntibyigeze bibaho kuri Repubulika ya Mbere n’iya Kabiri guha agaciro Umunsi wa Iddi.
Ni nkaho ntacyabaga cyabaye.
Ntibyashyirwaga mu itangazamakuru rya Leta.
Ni ishimwe ku Rwanda rushya kuko kuva mu 1994, isengesho ryerekanwa mu buryo bw’ako kanya.
Eid al-Fitr ni umunsi uba ari ikiruhuko ku bakozi bose mu Rwanda, inshuti n’abavandimwe bakishimana n’abayisilamu kuri uwo munsi mukuru.
Igisibo ni rimwe mu mahame atanu ya Islam risaba abayoboke baryo kwigomwa amafunguro, ibinyobwa mu bihe bisanzwe n’ibindi bibashimisha bakarangamira Imana.
Gusa bemerewe gufata ifunguro izuba rirenze no mu rukerera.
@islamrwanda @MuftiRwanda It never happened in the so called 1st&2nd Republics of #Rwanda to give the importance to 2 Idd's.
As if nothing was going on,they were not even in news of public media.
It's thanks to NEW RWANDA since 1994 that there's live broadcast of the prayers.
com/LOkhalcOgz
Harelimana (@HarelimanaAK) May 24, 2020
The Rwanda Muslim Community is proudly and thankful to the @rbarwanda for giving Muslims the opportunity to follow Eidil Fitri prayer on @Radiorwanda_RBA and @RwandaTV #RBAHafiYawe #EidAtHome https://t.
co/sksG035jaf
— Islamrwanda (@islamrwanda) May 24, 2020
#Rwanda: @rbarwanda (@RwandaTV@Radiorwanda_RBA) broadcasts #EidUlFitrPrayer led by Mufti/RMC inside #RTV studio instead of mosque while all #Muslims performed the prayers at home due to #Covid19 prevention measures in place.
Feel blessed to work @rbarwandaThank you @aasiimwe pic.
com/IpfUJSshDl
— HAKIZIMANA Saadah (@hakisaada) May 24, 2020
Korali Iriba y’i Huye igiye kwizihiza isabukuru y’imyaka 25 imaze mu ivugabutumwa
Korali Iriba ikorera umurimo w’ivugabutumwa ry’indirimbo muri ADEPR Paruwasi ya Taba mu Karere ka Huye mu Ntara y’Amajyepfo, yinjiye mu bikorwa by’urukundo bigamije gufasha abatishoboye mu myiteguro yo kwizihiza isabukuru y’imyaka 25 imaze.
Korali Iriba ikorera umurimo w’ivugabutumwa ry’indirimbo muri ADEPR Paruwasi ya Taba mu Karere ka Huye mu Ntara y’Amajyepfo, yinjiye mu bikorwa by’urukundo bigamije gufasha abatishoboye mu myiteguro yo kwizihiza isabukuru y’imyaka 25 imaze.
Iyi korali yashinzwe ku wa 15 Gashyantare 1995, yatangijwe n’abantu 18.
Izina ryayo ryamenyekanye cyane mu ndirimbo zirimo ‘‘Nta kibasha’’, ‘‘Witinya’’, ‘‘Turiho ku bw’ubuntu’’, ‘‘Urakomeye’’ na ‘‘Icyampa’’.
Mu kwizihiza isabukuru y’imyaka 25 imaze ishinzwe, Korali Iriba yatangije ibikorwa byagutse byiswe “IribaWeek" bibanziriza ibyo birori biteganyijwe ku wa 16 Gashyantare 2020.
Korali Iriba yinjiye mu cyumweru cy’ibikorwa bibimburira isabukuru y’imyaka 25 biteganyijwe ku 3-9 Gashyantare 2020.
Ni icyumweru cyateguwemo ibikorwa byo kubakira ubwiherero imiryango itanu itishoboye n’ibindi bikorwa by’urukundo.
Abajijwe impamvu bahisemo kubakira abatishoboye, Umuyobozi wa Korali Iriba, Mukasine Jeanne D’arc, yavuze ko bifuje kuvuga ubutumwa mu bikorwa.
Yagize ati “Twahisemo noneho kuvuga ubutumwa mu bikorwa kuko binazamura imibereho y’abantu, iki gikorwa kizakomeza n’ibindi twateguye.
Biteganyijwe ko ku wa 15 Gashyantare, Korali Iriba izagira umwiherero wo gushima Imana, naho ku wa 16 Gashyantare 2020 kuva saa Munani, ikore igitaramo cy’amashimwe akubiye muri Zaburi ya 107, kizabera ku rusengero rwa ADEPR Taba mu Karere ka Huye.
Abazacyitabira bazataramirwa na Korali Iriba ifatanyije na Korali Itabaza.
Umuvugabutumwa uzakibwirizamo ni Umuvugizi wa ADEPR, Karuranga Ephrem.
Mu myaka 25, Korali Iriba ishima buri wese wagize uruhare mu kugira ngo umurimo ukomeze gutera imbere.
Korali Iriba igizwe n’abarenga 130 bari mu byiciro bitandukanye biganjemo abatuye mu duce two mu Mujyi wa Huye turimo Matyazo no ku Itaba n’abakorera mu bindi bice by’igihugu.
Mu myaka 25 imaze mu ivugabutumwa, Korali Iriba yashyize hanze album enye z’amajwi n’eshatu z’amashusho.
Insengero zahawe icyizere cyo gukomorerwa mu minsi 15 iri imbere
Inama y’Abaminisitiri idasanzwe yateranye ku wa Kabiri tariki 16 Kamena 2020, yahaye icyizere insengero cyo kongera gufungura mu minsi 15 iri imbere, nyuma y’amezi atatu zidasengerwamo kubera ingamba zo kwirinda ikwirakwira ry’icyorezo cya Coronavirus.
Inama y’Abaminisitiri idasanzwe yateranye ku wa Kabiri tariki 16 Kamena 2020, yahaye icyizere insengero cyo kongera gufungura mu minsi 15 iri imbere, nyuma y’amezi atatu zidasengerwamo kubera ingamba zo kwirinda ikwirakwira ry’icyorezo cya Coronavirus.
Umwanzuro w’inama y’abaminisitiri uvuga ko “Insengero zizakomeza gufunga, abanyamadini barashishikarizwa gukomeza gushyiraho ingamba zo gukumira no kwirinda Covid-19, mu rwego rwo kwitegura kuba insengero zafungurwa mu minsi 15 iri imbere hashingiwe ku bizava mu isesengura ry’ubuzima".
Ni umwanzuro ufashwe nyuma y’uko mu cyumweru gishize Ihuriro ry’Amadini n’Amatorero mu Rwanda, RIC, ryandikiye Urwego rw’Imiyoborere (RGB), ryerekana zimwe mu ngamba ryiteguye kubahiriza hirindwa icyorezo cya Coronavirus, mu gihe leta yaba ibakomoreye bagakomeza ibikorwa byo gusenga.
Tariki 28 Gicurasi uyu mwaka, iri huriro ryandikiye Minisitiri w’Intebe risaba ko amateraniro yo gusenga n’ibindi bikorwa by’imiryango ishingiye ku myemerere byakoroherezwa kugira ngo nabyo bitangire gukora.
Tariki 5 Kamena uyu mwaka, habaye inama yahuje abahagariye guverinoma n’ubuyobozi bwa RIC, yari iyobowe na Minisitiri w’Ubutegetsi bw’Igihugu, Prof Shyaka Anastase.
Iyo nama yari igamije kungurana ibitekerezo ku byifuzo bya RIC bijyanye n’ibikorwa byo gusenga muri iki gihe cya Coronavirus.
RIC yasabwe gutegura no kwerekana ingamba zigaragaza uko biteguye kwirinda Coronavirus mu nsengero, kiliziya n’imisigiti, kugira ngo zisuzumwe n’inzego za leta.
Ingamba abanyamadini bagaragaje mu kwirinda Coronavirus
Ubuyobozi bwa RIC bwandikiye RGB buyimenyesha ingamba bwatekereje zirimo gusukura inyubako zisengerwamo nka Kiliziya, urusengero cyangwa umusigiti mbere na nyuma yo guteraniramo, hakoreshejwe isabune n’amazi meza.
Hari kandi gushyiraho uburyo bwo gukaraba intoki, kandagira ukarabe cyangwa hand sanitizer, kugura utumashini dupima umuriro kandi abantu bagapimwa mbere yo kwinjira mu nyubako basengeramo, kwicaza mu rusengero basiga nibura metero imwe hagati y’umuntu n’undi, no kwambara udupfukamunwa mu bihe by’amateraniro.
Hari kandi gushyiraho abashinzwe gusukura ubwiherero n’abashinzwe gufasha abantu kubukoresha muri gahunda yo kubahiriza umuco wo gukaraba mbere na nyuma yo kubujyamo no kumenyesha imiryango igize RIC amabwiriza ajyanye na COVD-19 agomba gukurikizwa n’imiryango ishingiye ku myemerere.
Hari kandi ko iteraniro rimwe ritagomba kurenza amasaha abiri, ahasengerwa hakaba ari ahari hasanzwe habera amateraniro kandi hujuje ibisabwa.
Harimo no guteganya nibura isaha hagati y’amateraniro abera mu cyumba kimwe kugira ngo haboneke umwanya wo gusukura.
Inyandiko ikomeza igira iti “Muri ibi bihe haba hasukuwe amateraniro amwe gusa, (ayo ku cyumweru ku aba-porotesitanti, abagatolika, abarokore).
Ku wa Gatandatu ku Badivantisite b’umunsi wa karindwi, no ku wa Gatanu ku Bayisilamu.
Andi materaniro yazatekerezwaho nyuma hashingiwe ku buryo abayoboke bagenda bubahiriza amabwiriza yo kwirinda coronavirus n’uko icyorezo kizagenda gishira mu gihugu.
RIC ivuga ko usoma misa n’undi wese uyoboye gahunda, yakwemererwa kutambara agapfukamunwa mu gihe ahagaze imbere kandi hakubahirizwa nibura intera ya metero ebyiri.
Hari kandi ko buri rusengero rugabanya umubare w’abantu bayobora indirimbo hubahirizwa intera ninini nibura metero ebyiri mu gihe baririmba, gusuhuzanya abantu bahana amaboko no guhobera bikaba bibujijwe, gusangira cyangwa gukoresha mikoro rusange na byo ntibibe byemewe.
"Guhazwa byakorwa hakoreshejwe kwakira mu biganza, uhaza n’uhazwa bambaye udupfukamunwa kandi hagati yabo hari intera ya metero imwe.
Hari no gukomeza kwita ku ntera ya metero imwe abantu bajya gufata ukarisitiya".
Mu byo amadini yagaragaje, harimo ko “amateraniro ya nijoro, ibiterane binini by’ivugabutumwa ntibyemewe, gusengera mu byumba by’amasengesho rusange ntibyemewe, amateraniro y’abana ntiyemewe, amateraniro yo mu matorero-remezo ntiyemewe n’ibikorwa byo gusengera abantu barambikwaho ibiganza.
RIC Kandi yabwiye RGB ko byaba bibujijwe guhanahana ibikoresho, urugero gufata ibitabo by’indirimbo, Korowani na Bibiliya.
Mu rwego rwo kwirinda guhanahana icyibo cyangwa igiseke cy’amaturo, RIC ivuga ko hagomba gushishikarizwa abayoboke guturira kuri Mobile Money, Money Transfer, Bank Transfer no gushyiraho ibiseke bitazengeruka mu bantu.
Bavuga ko mu gihe cyo gushyingura umurikistu witabye Imana, byakorwa hubahirizwa amabwiriza rusange ya leta, isakaramentu ryo gushyingirwa mu rusengero ntirigomba kurenza abantu 50.
Kuri iyi ngingo ariko inama y’abaminisitiri yemeje ko ‘Imihango yo gushyingirwa mu nsengero iremewe ariko ikitabirwa n’abantu batarenze 30.
Minisiteri y’Ubutegetsi bw’Igihugu izatanga amabwiriza arambuye kuri iyi ngingo’.
RIC yagaragaje ko abashyingirwa n’ababaherekeje bagomba ngo gukurikiza amabwiriza yose, bashishikarizwa kandi ntibakore ibirori nyuma yo gushyingirwa.
Batisimu ku bizera ba Gatolika yajya ikorwa uyihabwa n’uyitanga bambaye udupfukamunwa kandi igakorwa muri misa y’abantu bake hanubahirizwa intera ikwiye.
Mu gihe ibi bikorwa kandi byasubukurwa, abanyamadini bemeye ko umubatizo ku baporotestanti, abarokore n’abadivantisite b’umunsi wa karindwi kuko bo bashyirwa mu mazi menshi muri rusange, waba uhagaritswe.
RIC ivuga ko Abayisilamu basabwa buri muntu kujya gusari yitwaje umukeka we muto wo gusengeraho, kugenda yitwaje ibikoresho byo gutawaza, gukoresha korowani yo muri telefoni no kudakora muri korowani cyangwa ibindi bitabo biri mu musigiti.
Ibinezaneza ku bayoboke b’amadini
Abayoboke b’amadini bari bamaze amezi atatu batagera mu nsengero, bavuga ko bizeye ko isesengura ry’inzego z’ubuzima nta kabuza rizabemerera gusubira mu nzu z’Imana kuko ingamba abanyamadini bafashe zisobanutse.
Kayitare Jean Claude wo muri Paruwasi Gatolika ya Rutonde muri Arkidiyosezi ya Kigali, yavuze ko nubwo misa zakomeje binyuze kuri radiyo na televiziyo, yishimiye kuba insengero zigiye kongera gufungura.
Ati “Hari abantu usanga gusengera mu rugo bibagora kubera ibibarangaza.
Kuba insengero zishobora kongera gufungurwa turabyishimiye cyane kandi turabishimira Imana".
Bazambanza Enock wo mu itorero ry’Abadivantisiti b’Umunsi wa karindwi, avuga ko mu materaniro hari inyigisho nyinshi bigira hamwe ariko kuba yari wenyine bitamushobokeraga.
Ati “Dufatanya kwiga ijambo ry’Imana, tugasengera hamwe nk’umuryango wayo.
Ni ibinezaneza byinshi kuba Imana ikoze ibitangaza tukaba tugiye gusubira mu nzu yayo".
Korali Shalom y’i Nyarugenge yasohoye indirimbo ibimburira iziri kuri album yayo nshya
Korali Shalom ikorera umurimo w’ivugabutumwa ry’indirimbo muri ADEPR Nyarugenge yasohoye indirimbo ya mbere izagaragara kuri album nshya iteganya kumurika mu 2020.
Korali Shalom ikorera umurimo w’ivugabutumwa ry’indirimbo muri ADEPR Nyarugenge yasohoye indirimbo ya mbere izagaragara kuri album nshya iteganya kumurika mu 2020.
Iyi ndirimbo yiswe “Wampaye amahoro’’ yubakiye ku buhamya bw’abantu Imana yatuye imitwaro yari ibaremereye ikabaha amahoro yo mu mutima, bakaba basigaye bagenda bemye.
Korali Shalom imaze kugwiza igikundiro mu ruhando rw’abakunzi b’umuziki uhimbaza Imana iri mu zigezweho muri ADEPR.
Urukundo igirirwa rwazamuwe n’indirimbo zifitemo ubutumwa bwururutsa imitima y’abababaye zirimo “Nzirata’’, “Abami n’abategetsi’’, “Nzamamaza", ‘‘Nyabihanga’’ n’izindi.
‘Wampaye amahoro’ ni indirimbo ya mbere igiye hanze yatanzwe nk’impano ku bakunzi b’ibihangano bihimbaza Imana mu mwaka wa 2020.
Visi Perezida wa Korali Shalom, Ngamijimana Charles, yabwiye IGIHE ko iyi ndirimbo itangiza umushinga wa album nshya iri gutegurwa.
Yagize ati “Indirimbo yitwa ‘Wampaye amahoro’ ni yo twatangiranye umwaka wa 2020, ibimburiye izindi ziri kuri album y’amajwi y’indirimbo umunani izajya hanze mu 2020.
Ubutumwa buri muri iki gihangano cy’iminota ine n’amasegonda 52 buganisha ku ‘mahoro atangwa n’Uwiteka ku wamwisunze arushye.
Ngamijimana yavuze ko uyu mwaka bazakomeza kwegera abakunzi b’ibihangano byabo no kubategurira ibikorwa byagutse cyane ko mu 2019, Korali Shalom yibanze cyane mu ngendo z’ivugabutumwa.
Ati “Ntitwagiye kure y’abakunzi bacu.
Uyu mwaka dufitemo igitaramo cyagutse turi gutegura.
Umwaka ushize twawuhariye ingendo, twagiye aho twatumiwe kuvuga ubutumwa.
Korali Shalom yakoreye ingendo mu bice bitandukanye by’igihugu birimo ibitaramo yakoreye mu turere twa Rubavu (Rubona), Rwamagana (Rwikubo), Musanze (Nyarubande), Huye (Matyazo) no mu Mujyi wa Kigali aho yaririmbye mu Umucyo Live Concert yabereye muri Dove Hotel, Ibihamya Live concert yabereye muri ADEPR Gatenga, mu Bibare i Remera no kuri Maison des Jeunes Kimisagara aho batangiye ubutumwa mu gikorwa cyo kurwanya ibiyobyabwenge.
Umwaka wa 2019 wayibereye mwiza kuko yanakoze ibitaramo mu yandi madini arimo irya Methodiste Libre n’iry’Abangilikani mu Giporoso kwa Rev.
Pasiteri Rutayisire Antoine.
Yanaremeye abatishoboye aho yakoreye umuganda rusange mu Karere ka Nyabihu.
Korali Shalom imaze imyaka 34 itangijwe ni ubuheta mu makorali y’i Nyarugenge nyuma ya Hoziana yayitanze mu ivugabutumwa ry’indirimbo.
Yashinzwe mu 1986 ari korali y’abana bato, yitwaga “Umunezero".
Icyo gihe muri ADEPR Nyarugenge hari korali nkuru imwe ariyo Hoziyana.
Mu 1990 yemerewe kwitwa izina, ifata “Shalom" rimaze gushinga imizi.
Iyi korali imaze gukora album enye z’amajwi n’ebyiri z’amashusho.
Iya kabiri iriho indirimbo umunani izamurikwa mu 2020.
Amashusho yayo yafatiwe mu gitaramo gikomeye cya Korali Shalom cyiswe ‘‘Imbere ni heza’’ cyabereye muri Kigali Convention Centre mu 2018.
Korali Shalom igizwe n’abaririmbyi 105 hatabariwemo ababa hanze y’u Rwanda.
Umva hano indirimbo ya Korali Shalom
Abashakanye n’abitegura kurushinga bateguriwe igiterane kiziga ku kibazo cy’ingo zisenyuka
Umuryango utanga ubujyanama ku miryango cyane cyane ibanye mu makimbirane, River Ministry, ugiye guhuriza hamwe abashakanye n’abitegura kurushinga mu giterane kigamije kuganira ku kubaka ingo zigakomera cyane ko inyinshi zisenyuka buri munsi cyangwa bikaviramo ba nyirazo kwicana.
Umuryango utanga ubujyanama ku miryango cyane cyane ibanye mu makimbirane, River Ministry, ugiye guhuriza hamwe abashakanye n’abitegura kurushinga mu giterane kigamije kuganira ku kubaka ingo zigakomera cyane ko inyinshi zisenyuka buri munsi cyangwa bikaviramo ba nyirazo kwicana.
Iki giterane gifite insanganyamatsiko igira iti ‘‘Ukuri n’amahoro mu bashakanye’’ cyateguwe n’Umuyobozi wa River Ministry, Mukabaramba Jacky afatanyije n’umugabo we.
Giteganyijwe kubera kuri Kigali Convention Centre ku wa 14 Gashyantare 2020, aho kizatangira saa kumi n’imwe n’igice z’umugoroba.
Abazacyitabira bazaganirizwa n’Umuyobozi wa Evangelical Restoration Church ku Isi, Apôtre Joshua Ndagijimana Masasu n’umufasha we Pasiteri Lydia Masasu.
Aba bombi baheruka kwizihiza isabukuru y’imyaka 30 bamaze babana nk’umugabo n’umugore mu birori byabaye mu Ukuboza 2019.
Iki giterane cyahuriranye n’Umunsi w’Abakundana, cyanatumiwemo abahanzi bagezweho barimo James na Daniella bakunzwe cyane mu ndirimbo “Mpa amavuta", “Nkoresha" n’izindi n’abandi barimo Arsene Tuyi waririmbye “Naranyuzwe", “Icyaremwe gishya" ndetse na Irimbere Christian ugezweho mu yitwa “Obligado" na “Ndi hano".
Umuyobozi wa The River Ministry, Mukabaramba akaba n’umwanditsi w’ibitabo yabwiye IGIHE ko yahisemo gutegura iki gikorwa bitewe n’izamuka ry’ingo zisenyuka.
Uyu mubyeyi wanditse igitabo “Izahabu ihishe mu muryango" ni na we uyobora abagore kuri Restoration Church Masoro.
Yagize iyerekwa ashaka kongera guhuriza hamwe abashakanye n’abandi bari mu nzira yo kurwubaka kugira ngo baganire uko bakubaka ingo zihamye zubakiye ku rufatiro rutanyeganyezwa.
Imibare y’inkiko igaragaza ko gatanya zizamuka ubutitsa kuko kugeza mu Ugushyingo 2018, hari hamaze gucibwa imanza za gatanya 1311, ni ubwikubwe bw’inshuro 19 ugereranyije n’umwaka wa 2017.
Imibare igaragaza ko mu 2016 ingo zatandukanye zari 21, mu 2017 ziba 69; yerekana ko gatanya zikubye inshuro 62 bingana na 6,200% mu myaka itatu ishize.
ERC ni itorero rishingiye ku musingi wo kubaka umuryango uhamye, aho imfubyi ibonera umubyeyi, umupfakazi akagira umwitaho.
Ihishurirwa ryo kuritangiza Apôtre Masasu yarihawe mu 1984, aza kurishinga mu 1994.
Amafaranga yo kwinjira muri iki giterane ku bashakanye ni 30 000 Frw ku bagura amatike mbere naho abazayagura uwo munsi ni 35 000 Frw; itike ku muntu umwe ni 15 000 Frw ariko izazamurwa ku 20 000 Frw.
Inkomoko y’umusaraba wifashishwa cyane mu madini ya Gikirisitu
Inkomo y’umusaraba ukunze gukoreshwa cyane mu madini yemera Yezu Kirisitu nk’umucunguzi ntikunze kuvugwaho rumwe n’abantu batandukanye ndetse bamwe bakavuga ko ari ikimenyetso cya Gipagani kurusha uko waba icya Gikirisitu.
Inkomo y’umusaraba ukunze gukoreshwa cyane mu madini yemera Yezu Kirisitu nk’umucunguzi ntikunze kuvugwaho rumwe n’abantu batandukanye ndetse bamwe bakavuga ko ari ikimenyetso cya Gipagani kurusha uko waba icya Gikirisitu.
Ku madini aha agaciro cyane umusaraba ndetse akawufata nk’ikimenyetso cy’ibanze kiranga imyemerere yabo, bashingira ku kuba ari wo Yezu/Yesu Kirisito yabambweho bityo ukaba ari ikimenyetso cy’ugucungurwa kwabo.
Ibimenyetso byinshi biri mu nzu ndangamurage y’Abongereza birimo ibigaragaza Imana kazi y’Abagiriki ba kera iri iruhande rw’Umusaraba byerekana ko umusaraba wabayeho ibinyejana byinshi mbere y’ivuka ry’amadini ya Gikirisitu ndetse bikemezwa ko ufite inkomoko mu Abanya-Babuloni ba kera mbere y’uko ukwira mu bindi bice by’Isi.
Umusaraba wa mbere y’Ubukirisitu wakoreshwaga nk’ikimenyetso mu madini gakondo y’Abanyamisiri, Abanya-Syria n’Abagiriki.
Uyu musaraba wa mbere wari mu bwoko bubiri uzwi nka ‘Tau Cross’ wabaga ukoze nk’inyuguti nkuru ya T’ yo mu Kigiriki ndetse n’undi witwaga ‘fylfot cross’.
Uyu musaraba wa Tau niwo wakoreshwaga cyane n’abapagani gusa nyuma uza gutangira gukoreshwa n’Abakirisitu bo mu Misiri.
Umusaraba waje kuba gute ikimenyetso gikomeye kiranga Abakirisitu ?
Mu kinyejana cya 4, Umwami w’Abami Constantine yemeye Ubukirisitu ndetse yemeza ko hakwiye gushakishwa ahantu hari n’ibintu bifite amateka y’ingenzi mu buzima bwa Yezu.
Muri iki gikorwa cyo kuvumbura ahantu hafite amateka ku buzima bwa Yezu nibwo hamenyekanye amakuru ko Nyina wa Costantine witwaga Helene yavumbuye ibice by’umusaraba, ndetse biza kwemezwa ko ari iby’umusaraba wa Yezu kuko habaye igitangaza cy’uko ubwo byavumburwaga hari umugore wabikozeho arakira.
Kuva icyo gihe kubambwa kwa Yezu no gupfira ku musaraba byatanze isura nshya ku musaraba kuko gusa watangiye kwifashishwa mu nsengero ndetse nyuma ya Costantine ugirwa ikimenyetso kiranga Ubukirisito.
N’ubwo kugeza uyu munsi amadini menshi afata umusara nk’ikimenyetso gikomeye kuko ari wo Yezu yabambweho, hari andi makuru avuga ko Icyo Yesu Kirisito yabambweho ari igiti gisanzwe cy’Inginga aho kuba umusaraba.
Izi mpaka z’icyo Yesu yaba yabambweho mu by’ukuri ntizigarukira mu nyigisho z’amadini gusa kuko na Bibiliya iyo zigeze ku murongo uvugamo umusaraba ziranyuranya.
Bibiliya ntagatifu ikunze gukoreshwa cyane muri Kiliziya Gatolika,ivuga ko igihe Yezu Yesu yicwaga, abamwitegerezaga baramunnyeze, maze bamushinyagurira bamusaba ko niba afite ubushake yakwikura kumusaraba.
Hari aho igira iti “Wowe usenya Ingoro y’Imana, ukongera kuyubaka mu minsi itatu, ikize ubwawe niba uri Umwana w’Imana, maze umanuke ku musaraba.
Abatware b’abaherezabitambo na bo bakamuseka, n’abigishamategeko, n’abakuru b’umuryango, bati ‘Yakijije abandi, none ntashoboye kwikiza ubwe!’Harya ngo ni Umwami wa Israheli, ngaho namanuke ku musaraba tumwemere!".
Ibi Bibiliya ntagatifu ivuga ibihuza na Bibiliya Yera ariko byagera kuri Bibiliya ikoreshwa n’Abahamya ba Yehova yo aho kuvuga ijambo umusaraba ivuga Igiti cy’Umubabaro.
Bagira bati “Wowe ngo wari gusenya urusengero ukarwubaka mu minsi itatu, ngaho ikize! Niba uri Umwana w’Imana, manuka kuri icyo giti cy’umubabaro!"
Abo muri mu madini atemera ibijyanye n’umusaraba bavuga ko Bibiliya Yera na Bibiliya Ntagatifu ubwo zashyirwaga mu Kinyarwanda, bashafe ijambo ry’Ikigiriki ‘Stauros’ risanzwe rivuga ingiga y’igiti akaba ariryo bahinduramo umusaraba.
James na Daniella bahurije couple z’abaramyi mu gitaramo cy’amateka gitegerejwe i Kigali
Benshi bari bamaranye imyaka icyifuzo cyo kubona couple z’abaramyi zizwi mu muziki uhimbaza Imana zahuriye mu gitaramo kimwe.
Izo nzozi zigiye kuba impamo, ibyifuzo bigiye gusubizwa binyuze muri James na Daniella.
Benshi bari bamaranye imyaka icyifuzo cyo kubona couple z’abaramyi zizwi mu muziki uhimbaza Imana zahuriye mu gitaramo kimwe.
Izo nzozi zigiye kuba impamo, ibyifuzo bigiye gusubizwa binyuze muri James na Daniella.
James na Daniella bafite igikundiro cyo ku gasongero mu bihebeye ibihangano byo kuramya no guhimbaza Imana bateguye igitaramo gikomeye bahurijemo couple z’abaramyi zikunzwe mu gihugu.
Iki gitaramo cyiswe “Mpa Amavuta Live Concert" gitegerejwe kubera muri Kigali Arena ku wa 1 Werurwe 2020.
James na Daniella bagiteguye bagamije kumurika album yabo ya mbere bise “Mpa Amavuta’’ izaba iriho indirimbo umunani.
Cyatumiwemo abahanzi bakomeye barimo andi ma-couple azwi cyane mu muziki wo kuramya Imana arimo iya Ben na Chance; Tuyizere Papi Clever na Ingabire Dorcas; Maya na Fabrice na Amanda Fung na Kavutse Olivier babarizwa muri Beauty for Ashes.
Abazacyitabira kandi bazataramirwa n’abahanzi barimo Prosper Nkomezi uri mu bafite igikundiro, René Patrick, Ndayisenga Esron wamamaye muri True Promises na Gaby Kamanzi.
Couple ya James Rugarama na Daniella Mukiza ifitanye abana babiri.
Ni imwe mu zakoze umuziki ukabasha kugera ku kigero nk’icyo uyu munsi bariho.
Bavuga ko kuba indirimbo zabo ziri kwamamara cyane mu buryo bwihuse ari ubushake bw’Imana n’amasengesho yabo adasiba.
Mu minsi ishize babwiye IGIHE ko babanye igihe kinini babitsanya amabanga, nyuma bafata umwanzuro wo kugirana umubano w’urukundo no kuririmbana nka Couple.
Aba bombi iyo bavuga amateka yabo bavuga ko batangiye baririmbana ariko mu 2019 bakaza gufata umwanzuro wo gutangira kuririmba nyuma y’uko baririmbiraga mu rugo bakumva ni byiza cyane.
James ati “Twararirimbaga tutarabana ubundi tugahurira mu matsinda atandukanye.
Tumaze kubana dutangira kujya turirimbana ariko bitari mu buryo bweruye.
Uyu mwaka nibwo nk’itsinda ryacu nibwo twagiye muri studio dukora indirimbo ya mbere twise ‘Mpa Amavuta’.
Daniella avuga ko urukundo rwabo rwatangiye gututumba mu 2008 cyangwa 2009, mu 2012 bajya kwiga muri Uganda, umugabo yiga iby’Ububanyi n’Amahanga mu gihe umugore icyo gihe yigaga Ibaruramari.
Ati “Twamenyanye kera kuko twari abaturanyi Kimironko nyuma tugiye kwiga muri Uganda nibwo twaje kubana.
Mu 2008 cyangwa 2009 nibwo twamenyanye noneho mu 2012 tujya kwiga kaminuza, tuyirangiza mu 2015 aba ari nabwo tuba umuryango.
Ubu bamaze gushyira hanze indirimbo zirimo ‘Mpa Amavuta’ bahereyeho imaze no kurebwa n’abasaga miliyoni ku rubuga rwa Youtube, “Nkoresha", “Ububyutse" na “Narakijijwe".
Kuba ari couple ikora umurimo w’Imana wo kuririmba, bavuga ko ari ikintu kibafasha kuko kuba bafite icyerekezo kimwe ari ikintu gihambaye ama-couple yose yakabaye yitaho cyane.
Ni ku nshuro ya mbere James na Daniella bagiye gukorera igitaramo mu Rwanda, gusa si cyo cya mbere bakoze kuva batangiye umuziki kuko hari icyo bakoreye muri Uganda mu mpera za 2017.
Kwinjira muri “Mpa Amavuta Live Concert" ku bazagura amatike mbere ni 3 000 Frw, 15 000 Frw na 30 000 Frw ku bazagura amatike mbere mu gihe abazayagurira ku muryango bizaba ari 5 000 Frw, 10 000 Frw na 20 000 Frw.
Reba ‘Mpa Amavuta’ ya James&Daniella
Ese koko Yezu ari mu Ukaristiya?
Kimwe mu byo abakristu ba mbere bazize mu ntangiriro ya Kiliziya ni ugushyira mu bikorwa iri jambo Yezu yivugiye ubwe ati “Ndababwira ukuri koko: nimutarya umubiri w’umwana w’umuntu ntimunywe n’amaraso ye, ntimuzagira ubugingo muri mwe" (Yh 6, 53).
Ibyo rero byatumye babarega, barabahiga, barabatoteza ngo barya abantu.
Icyakora iyo urebye neza, kwari ukudasobanukirwa neza n’ayo magambo ya Yezu bwite.
Kimwe mu byo abakristu ba mbere bazize mu ntangiriro ya Kiliziya ni ugushyira mu bikorwa iri jambo Yezu yivugiye ubwe ati “Ndababwira ukuri koko: nimutarya umubiri w’umwana w’umuntu ntimunywe n’amaraso ye, ntimuzagira ubugingo muri mwe" (Yh 6, 53).
Ibyo rero byatumye babarega, barabahiga, barabatoteza ngo barya abantu.
Icyakora iyo urebye neza, kwari ukudasobanukirwa neza n’ayo magambo ya Yezu bwite.
Nk’uko Papa Piyo wa 12 yabisobanuye mu Ibaruwa ye “Mystici Corporis Christi", Ukaristiya ni umubiri wuje ikuzo wa Yezu Kristu udusabanya na we.
Ni igihango gikomeye Yezu yadusigiye kugira ngo tujye tumwibuka kandi bitume twigiramo ubugingo (reba 1Kor 11, 24-25).
Igisobanuro cy’ijambo
Ijambo “Ukaristiya", rikomoka ku ijambo ry’ikigereki “Eucharistia", riva ku nshinga “Eucharistein bivuga gushimira; rikavuga kandi kimwe n’irindi jambo “Eulogein".
Aya magambo yibutsa ugushimira kw’Abayahudi, igihe bamamazaga ibikorwa by’Imana cyane cyane mu gihe cya Pasika (Lk 22, 19; 1 Kor 11, 24).
Ukaristiya ni isengesho rikuru, risingiza Imana kandi rikayishimira.
Nk’uko Gatigisimu ibitubwira “Ukaristiya ni isakramentu ririmo Yezu Kristu ubwe rwose n’umubiri we n’amaraso ye, mu bimenyetso by’umugati na Divayi, akatubera icyarimwe igitambo, ifunguro n’inshuti tubana".
Gutura igitambo cy’Ukaristiya rero, ni ugusangira isengesho ryo kwibuka gushimira Imana ibyo yadukoreye.
Kuva kera, gushimira Imana biri mu muco w’abantu bayo.
“Uramenye ntuzibagirwe Uhoraho Imana yawe, wagukuye mu gihugu cya Misiri, mu nzu y’ubucakara, akagutambutsa ibihe bikomeye wanyuzemo" (reba Ivug 8, 14b-16b).
Ishingiro ry’Ukaristiya muri Bibiliya
Ukaristiya ni urwibutso Yezu yadusigiye avuga ati“Ibi mujye mubikora munyibuka" (1Kor 11, 24-25; Lk 24, 13-31).
Bityo igihe cyose duhazwa, tuba dusangira na Kristu Pasika (reba Lk 22, 19).
Mu Ivanjiri ya Yohani, Yezu yagize ati “Ni jye mugati muzima wamanutse mu ijuru.
Urya uwo mugati azabaho iteka; kandi umugati nzatanga ni umubiri wanjye, kugira ngo isi igire ubugingo" (Yh 6, 51).
Ni byo koko! Twacungujwe amaraso y’igiciro gikomeye.
Amateka yo gutambagiza Isakramentu
Gutambagiza Isakramentu ritagatifu ry’Ukaristiya ni ukwakira Yezu aho dutuye, tukamuha icyubahiro, tukamupfukamira, tukamuramya kandi tukamusingiza.
Ibyo bikatwibutsa uburyo Yezu yatambagijwe nk’Umwami w’abami i Yeruzalemu (reba Mt 21, 1-21).
Umuhango wo gutambagiza Isakramentu ushingiye ku gitangaza cyabereye i Lanciano mu Butaliyani ahagana mu Kinyejana cya 8, aho Yezu yabonekeye Umusaserdoti wari ufite ugushidikanya ko Yezu ari muzima mu Ukaristiya.
Igihe kimwe arimo gutura igitambo cy’Ukaristiya, Umugati wahindutse inyama na Divayi ihinduka amaraso.
Mu 1208, Yezu yabonekeye umwana w’umukobwa witwa “Yuliyana" aramubwira ati “Igihe cyose nshaka kujya ntambagizwa, bakambona kuko ndi umwami".
Nibwo mu 1247, hahimbajwe bwa mbere umunsi mukuru w’isakramentu ritagatifu (i Liège).
Uwo munsi waje kwemerwa na Papa Urbano wa IV mu 1264, maze mu 1318 Papa Yohani wa XXII asaba ko kuva ubwo hatambagizwa Isakramentu ritagatifu hanze ya Kiliziya ku isi hose.
Nk’uko tubisoma muri Bibiliya, umutambagiro w’Isakramentu ritagatifu wibutsa uburyo dukwiye guha agaciro gakomeye ubushyinguro butagatifu, twagereranya uyu munsi na Taberinakoro (reba 1Bami 8): Ubwo Umwami Salomoni yatambagizaga ubushyinguro butagatifu abuvana mu ihema akajya kubwimika mu Ngoro y’Imana yari amaze kuzuza.
Ukaristiya mu buzima bwacu
Ukaristiya ni ikimenyetso cy’urukundo mu bantu “Uko yagakunze abe bari munsi, abakunda byimazeyo" (Yh 13, 1), maze adusigira umubiri we ngo tubeshweho na we muri uru rugendo rwacu hano ku isi nk’uko kandi byari byaragenuwe kuva na kera ngo “Byuka urye kuko urugendo rukiri rurerure" (1 Bami 19, 7).
Bityo Ukaristiya ni ifunguro ry’abagenzi.
Burya umuntu asa n’ibimutunga.
Abakristu dukwiye guharanira gusa n’uwo duhabwa.
Ntiducike intege z’uko muri ibi bihe nta buryo buraboneka hirya no hino bwo guturira hamwe igitambo cy’Ukaristiya nk’umuryango mugari w’abakristu.
Nyagasani yagendanye natwe kandi azakomeza.
Mu bihe byiza n’ibibi ntajya adusiga.
Twigire ku Bayisiraheli igihe bari impunzi i Babiloni.
Nta Muherezabitambo, nta Jambo ry’Imana, nta Kiliziya, nta Rusengero bari bafite ariko basengeraga mu mitima yabo, mu mahema yabo, bagakumbura Yeruzalemu cyane kuko batigeze bibagirwa ibyiza baharonkeye (reba Zab 137).
Dukomeze dusenge kandi tugire icyizere ko tuzongera gusangira Ukaristiya mu Ngoro y’Imana.
Umwanzuro: Ni byo koko, Yezu ni Muzima mu Ukaristiya, ni ukwemera kubihamya.
Ku buryo butagaragarira amaso yacu, Yezu Kristu ni muzima mu Isakramentu ry’Ukaristiya.
Mutagatifu Sirilo w’i Yeruzalemu yagize ati“Ntukibaze niba ibi ari byo cyangwa atari byo ko Yezu ari muri Ukaristiya, ahubwo akira mu mutima wawe amagambo ya Yezu kuko ari We Kuri kudapfa".
Nyuma y’igihe kirekire kandi aya magambo yaje gushimangirwa na Mutagatifu Tereza w’Avila, aho yagize ati “Ukaristiya ni cyo gitangaza gisumba ibindi mu byo Yezu yakoze.
Nta Ukaristiya isi yareka kubaho".
Ukaristiya nk’umubiri wa Kristu duhabwa wari warashushanyijwe n’igitambo cya Izaki, n’ituro ry’intama ya Pasika ndetse na Manu y’abakurambere bacu.
Dusenge: Nyagasani Yezu Kristu, wowe wadusigiye urwibutso bw’ububabare bwawe mu Isakramentu ry’agatangaza, turakwinginze: Muri uyu mwaka w’Ukaristiya duhimbaje mu bihe bidasanzwe, ngwino iwacu utambagire mu mitima yacu, utambagire mu ngo zacu, utambagire aho dukura umugati utunga imibiri yacu maze uduhe kuzirikana kuri urwo rukundo ruhebuje wadukunze, ukatubera igitambo, ifunguro n’inshuti tubana Igihe cyose.
Turakwinginze ngo udukize ibyaha byacu byose n’ibyago byose, ubidukirishe umubiri wawe n’amaraso yawe, maze uduhe guhora dukomeye ku mategeko yawe no kutagira ubwo twakwitandukanya nawe bibaho.
Padiri Victor AMERIKA
Kiliziya Gatolika igiye kubaka Katederali nshya ya Kigali ahahoze gereza ya 1930
Kiliziya Gatolika igiye kubaka Katederali igezweho ya Arkidiyosezi ya Kigali ahahoze gereza ya Nyarugenge benshi bazi nka 1930, ni nyuma y’igihe kirekire hibazwa ikizakorerwa ku butaka bwahozeho iyi gereza yimuriwe i Mageragere mu 2018.
Kiliziya Gatolika igiye kubaka Katederali igezweho ya Arkidiyosezi ya Kigali ahahoze gereza ya Nyarugenge benshi bazi nka 1930, ni nyuma y’igihe kirekire hibazwa ikizakorerwa ku butaka bwahozeho iyi gereza yimuriwe i Mageragere mu 2018.
Ubusanzwe Katederali ya Kigali iherereye mu Kiyovu mu Karere ka Nyarugenge ahari Paruwasi ya St Michel, aho ari nto kandi ikaba ishaje.
Umuyobozi w’ishami ry’imiturire n’imitunganyirize y’Umujyi wa Kigali, Eng Mugisha Fred, avuga ko ubutaka bw’ahahoze gereza bungana hegitari 5.
5, Kiliziya Gatolika yamaze kwemererwa gukora igenamigambi y’uko yabukoresha nubwo ari igitekerezo kikiri mu ntangiriro.
Ati “Hari igitekerezo cyo kwegurira ubutaka Kiliziya Gatolika yerekanye ubushake bwo kubwubakamo katederali.
Barimo gukora ku mushinga ugaragaza ubwoko bw’inyubako bifuza kuhashyira hanyuma tububegurire".
Mugisha avuga ko mu rwego rwo gusigasira ibimenyetso by’amateka by’inyubako, Kiliziya yasabwe gutanga igishushanyo cyerekana uburyo bateganya kubungabunga inyubako zishaje zihari.
Akomeza avuga ko icyo Umujyi wa Kigali ushaka ari ukubungabunga ibimenyetso by’amateka ku buryo byaba n’ibisurwa n’abakerarugendo.
Uyu akaba ari umurongo w’ibanze wahawe kiliziya.
Mugisha avuga ko mu mpera za Gashyantare, igishushanyo kizaba cyarangiye, kikazaba cyerekana imiterere ya katederali, ubushobozi bwayo n’ibindi, ku buryo imirimo yo kubaka izaba yarangiye mu mpera za 2021.
Mu birori byo kwakira Musenyeri Antoine Kambanda nka Arikiyepisikopi wa Kigali asimbuye Musenyeri Thaddée Ntihinyurwa wagiye mu kiruhuko cy’izabukuru, yagaragaje inyota nyinshi yo kubaka katederali.
Icyo gihe yagize ati “Bakirisitu b’uyu mujyi, icyifuzo ni uko twazubaka ingoro y’Imana, Katederali y’uyu mujyi kandi ihesha Imana icyubahiro.
Perezida Kagame na we witabiriye ibyo birori yemeye inkunga mu kubaka iyo katederali, yongeraho ko bishobotse yanubakwa ahantu hashya.
Ati “Tuzafatanya kuyubaka, twubake katederali nziza kandi icyo gihe nibikunda twanayubaka ahandi hashya, ariko bizava mu bushake bwa Kiliziya cyangwa mu bwumvikane tuzaba twagize mu gutera inkunga tugere kuri icyo cyifuzo kandi bidatinze.
Mu gitambo cya Misa ya Noheli iheruka, Musenyeri wa Arkidiyosezi ya Kigali, Antoine Kambanda, yakomoje kuri iyi katederali avuga ko umushinga wo kuyubaka urimo kugenda neza.
Prophet Sultan yasabye korali ye kuririmba injyana zigezweho, ashimagiza Kinyatrap ya Bushali
Umuyobozi wa River of Joy and Hope Ministries, Prophet Sultan Eric, yahishuye ko akunda umuraperi Hagenimana Jean Paul [Bushali The Trigger], anasaba korali yo mu itorero rye kuririmba mu njyana zikunzwe kuko Imana ikwiye ibigezweho.
Umuyobozi wa River of Joy and Hope Ministries, Prophet Sultan Eric, yahishuye ko akunda umuraperi Hagenimana Jean Paul [Bushali The Trigger], anasaba korali yo mu itorero rye kuririmba mu njyana zikunzwe kuko Imana ikwiye ibigezweho.
Ni ubutumwa yatanze mu materaniro yo ku wa 5 Mutarama 2019 yabereye Cosmos i Nyamirambo aho itorero riri; yibanze ku ntego y’uko abakirisitu bakwiriye gusenga mu kuri no mu mwuka.
Ubwo yari ageze mu mwanya wo kwakira amashimwe ku buhanuzi bwasohoye, Munyemana Eric [Prophet Sultan] yavuze ko akunda umuraperi Bushali ndetse ko azamuha impano.
Yatangiye aririmba ati “Ese ni muebue, ni tuebue?
’’ Abari mu iteraniro bahise basekera rimwe.
Yateye Hallelujah, akomeza n’indirimbo ya Bushali yitwa ‘‘Kinyatrap’’.
Yakomeje ati ‘‘Umwana w’umwirabura, ….
Kinyatrap ku mugongo [akabisubiramo].
Ibi yabikoraga anabyina nk’ugerageza kwigana Bushali, akabaza ati ‘‘Hallelujah! Siko babyina?
’’ abakirisitu bakamwikiriza banamwenyura.
Prophet Sultan ati ‘‘Abaziranye na we bazamubwire ko hari umuhanuzi umukunda.
Amahoro abe kuri Bushali, akomeze kuzamuka, abahanzi bacu bakomeze kuzamuka mu izina rya Yesu.
Nta kibazo mfitanye na bo, bataramana neza.
Prophet Sultan yasabye Korali Voice of Life yo mu itorero rye kugendana n’ibigezweho no kuririmba injyana zikunzwe.
Ati “Korali musirimuke, murusheho kuba abasirimu, muse neza.
Korali yacu yarazamutse.
Imana yacu ishaka ibintu bishya.
Ishaka ko tuyisenga twambaye amakote agezweho kuko ari Imana ijyana n’ibigezweho.
Ni Imana y’abazima n’ibizima.
Abajije injyana ikunzwe cyane, yasubijwe ko ari Trap.
Ati “Niyo ba Cardi B baririmba?
Belcalis Marlenis Almánzar azwi mu muziki nka Cardi B.
Uyu muraperikazi w’imyaka 27 ari mu bagezweho muri Amerika; akora injyana ya Trap ifatwa nka hip hop igezweho ariko yavukiye mu Majyepfo ya Leta Zunze Ubumwe za Amerika ahagana mu 1990.
Mu bahanzi bakora iyi njyana harimo T.
, Gucci Mane, Waka Flocka Flame, 2 Chainz, Lil Uzi Vert na 21 Savage.
Bushali washimagijwe na Prophet Sultan aheruka kwishimirwa bidasanzwe mu gitaramo ngarukamwaka cya East African Party cyabereye i Kigali ku wa 1 Mutarama 2019.
Umwaka wa 2019, Bushali ni wo wamuzamuriye igikundiro, yitabiriye ibitaramo bikomeye birimo Iwacu Muzika Festival, MTN Izihirwe n’ibindi.
Bushali yatangiye umuziki mu mpera za 2013.
Izina rye ryazamuwe n’indirimbo ‘Nituebue’ yahuriyemo na B-Threy n’uwitwa Slum Drip.
Afite album zirimo ‘Nyiramubande’ n’iyo yise ‘Ku gasima’ iriho indirimbo zikunzwe; iyi iriho indirimbo 12 zirimo iyitwa ‘Kinyatrap’, ‘Sindi Mubi’, ‘Zunguzayi’, ‘Ipafu’, ‘Kinyarock’, ‘Mamayiwe’, ‘Kugasima’, ‘Inganjyi’, ‘Ayura’, ‘Bitinze’, ‘Impanda’ na ‘Niyibizi’.
Prophet ni umuhanuzi uvuga ko yasigiwe guhanurira amahanga.
Mu ntangiriro za 2018, yahaye abakirisitu be ‘papier mouchoir’ zo kwifashisha mu gukemura ibibazo.
Imyemerere y’abayoboke be ishingiye ku kuba Yesu yaratanze imbabazi z’iteka ryose ku byaha bakoze, ibyo bakora ubu n’ibyo bazakora mu bihe bizaza.
Hari abakirisitu yatuyeho gukira indwara zirimo ibibyimba byo mu nda na kanseri ndetse hari n’abatanze ubuhamya ko bakize, banitwaza inyandiko zo kwa muganga zibishimangira.
Amafoto: Muhizi Serge na Munyarugerero Gift
Gatsibo: Umupasiteri n’Umubwiriza barwaniye mu materaniro, harakekwa ko bapfuye amaturo
Pasiteri Ignace Mbaraga, n’Umubwiriza witwa Sayinzoga Alex bakunze kwita Said, bo mu itorero Inkuru Nziza, barwaniye mu materaniro ku cyumweru tariki 26 Mutarama 2020.
Pasiteri Ignace Mbaraga, n’Umubwiriza witwa Sayinzoga Alex bakunze kwita Said, bo mu itorero Inkuru Nziza, barwaniye mu materaniro ku cyumweru tariki 26 Mutarama 2020.
Amakuru agera kuri IGIHE aravuga ko abo bagabo barwaniye imbere y’abayoboke b’ishami ry’Itorero Inkuru Nziza, riherereye mu Murenge wa Ngarama mu Karere ka Gatsibo.
Abakristu bahise batabaza inzego z’umutekano, ubu abo bagabo bombi bacumbikiwe kuri Sitasiyo y’Urwego rw’Ubugenzacyaha ya Ngarama.
Umunyamabanga Nshingwabikorwa w’Umurenge wa Ngarama Rugaravu Jean Claude yabwiye IGIHE ko basanze bapfa amakimbirane bari bafitanye ashingiye ku kutubahana nubwo hari amakuru avuga ko baba bapfuye amaturo.
Ati “Barwanye bari bafitanye amatiku mu Itorero ryabo yo gusuzugurana, ejo rero barashwanye barwanira mu rusengero bari mu materaniro.
Yavuze ko abakristu bahise babatabaza nk’inzego z’ibanze bafatanyije n’iz’umutekano basanga koko bari gushwana.
Ati “Twahise tuhagera abakristu badutabaje, dusanga barimo bashwana birumvikana bagombaga guhita bafatwa bagafungwa kuko bari bateje amakimbirane mu bakristu.
Rugaravu yabwiye IGIHE ko iryo shami ry’itorero Inkuru Nziza bari baranarifungiye urusengero rikoreramo kubera rutujuje ibyangombwa, nyuma riza gukomeza amateraniro rwihishwa.
Ati “Ni itorero ubona ritanashinga twari twaranarifunze nyuma biza kugaragara ko baje kugenda bagasubiramo bataratubwira ariko ntabwo bapfa amaturo kuko si itorero rifatika.
Barafunzwe bari muri RIB Ngarama.
Rugaravu asaba abaturage kwirinda amakimbirane ariko na none afatiye kuri iryo torero asaba abakristu gusengera mu nsengero zujuje ibyangombwa.
Si ubwa mbere humvikana imirwano mu bayoboke b’itorero ry’Inkuru Nziza kuko nko mu 2017 abayobozi baryo bo mu Karere ka Ngoma ahitwa ku Cyasemakamba bafatanye mu mashati barwanira imbere y’imbaga y’abayoboke yari yagiye kumva ijambo ry’Imana bapfa amaturo no kuba bamwe barimuwe bakanga kujya aho bimuriwe bitwaje ko nta maturo atubutse ahaboneka.
Icyo gihe bamwe baranakomeretse kuko byageze n’aho bakristu bajya muri iyo mirwano yashyamiranyije abari bahasanzwe n’abari bahimuriwe.
Amakimbirane mu matorero akomeje kuvugwa no mu bindi bihugu.
Mu minsi ishize mu mujyi wa Mombasa, muri Kenya, Elisha Misiko w’imyaka 55, yiyahuye nyuma yo kwica umugore we Ann Mghoi amutsinze mu rusengero bafatanyije gushinga rwitwa Ground of God ‘s gospel Ministries.
Ese gusenga uhumirije hari icyo byongera ku Isengesho ?
Kimwe mu biranga abayoboke bo mu madini atandukanye yo hirya no hino ku Isi cyane cyane aya gikirisitu igihe bagiye gusenga, ni ugufunga amaso n’ubwo baba batazi impamvu babikora.
Kimwe mu biranga abayoboke bo mu madini atandukanye yo hirya no hino ku Isi cyane cyane aya gikirisitu igihe bagiye gusenga, ni ugufunga amaso n’ubwo baba batazi impamvu babikora.
N’ubwo gufunga amaso igihe umuntu ari gusenga byabaye nk’ihame mu madini atandukanye, nta byahumetswe byera na bimwe bigaragaza ko ari ngombwa kubikora igihe ugiye gusenga, bitandukanye n’ibindi Bibiliya yagiye itegeka nko kujya ahantu hatuje.
Umuyobozi wa Zion Temple mu ntara y’amajyepfo Pasiteri Eric Ruhagararabahunga avuga ko n’ubwo ntaho uyu muco wo gusenga umuntu ahumirije wanditse muri Bibiliya, ko ariko ufasha usenga kutarangara.
Ati “Ntaho twahita tubibona muri Bibiliya ako kanya ariko guhumiriza bigufasha kutarangara, usenze ureba hari igihe urangara, ikinyuraho cyose uba ukireba rero ntabwo uba witaye cyane kuri uriya muntu uri gusabana nawe, niyo mpamvu rero akenshi umuntu afunga amaso, n’ubwo ntaho Bibiliya ivuga ngo muzasenge mufunze amaso".
Ruhagararabahunga yongeyeho ko iyo usenze uhumirije Imana ibona ko ibyo uvuga bikuvuye ku mutima “Urumva ko iyo usenze uhumirije icya mbere nturangara ikindi n’uriya uri kuramya biratuma abona ko ukomeje mu byo ukora, bituma Imana ibona ko uyihanze amaso".
N’ubwo gusenga bifasha usenga kutarangara, Pasiteri Ruhagararabahunga, avuga ko umuntu usenga areba kandi akabikora neza nta kosa aba akoze.
Umutoni Sandrine, Umukirisitu usengera muri Kiliziya Gatolika avuga ko kuri we gusenga ahumirije bigira icyo byongera ku isengesho.
Ati “Iyo mumpirije mba numva niyumva mu isengesho, nkumva ibyo ndi kuvuga bimvuye ku mutima, ariko iyo uri kureba hari ibintu byinshi bikurangaza ni yo waba uri ahantu hatari kunyura abantu".
N’ubwo abakirisitu bavuga ko uyu muco wo guhumiriza ubafasha kutarangara, ku rundi ruhande abahanga mu mateka bo bavuga ko umuco wo gusenga umuntu ahumirije ukomoka mu bihe by’abami, aho umuntu atashoboraga kujya imbere y’umwami cyangwa undi muyobozi ngo amuhange amaso.
Kureba umuyobozi cyangwa umwami byafatwagwa nk’ikinyabupfura gike, ni yo mpamvu uwabajyaga imbere yafungaga amaso cyangwa akareba hasi.
Ibi byaje gukomeza no mu muco w’amadini, gufunga amaso mu gihe uri gusenga biba ikimenyetso cyo kwiyoroshya no kubaha uwo uri kubwira.
Ubutatu Butagatifu nibwo soko y’Urukundo Imana yakunze abayo
Kuva mu ntangiriro, Imana yagiye yiyereka Muntu mu buryo butandukanye.
Iyo tuzirikanye ku buryo Imana itwibwira mu Ijambo ryayo tuyibona mu butatu butagatifu (Imana Data, Mwana na Roho Mutagatifu).
Ni ya Mana imwe rukumbi igendana natwe igihe cyose.
Ariko kubera uburyo tutabasha kuyishyikira, iza idusanga, natwe tukayimenya neza uko tugenda turushaho kuyegera.
Kuva mu ntangiriro, Imana yagiye yiyereka Muntu mu buryo butandukanye.
Iyo tuzirikanye ku buryo Imana itwibwira mu Ijambo ryayo tuyibona mu butatu butagatifu (Imana Data, Mwana na Roho Mutagatifu).
Ni ya Mana imwe rukumbi igendana natwe igihe cyose.
Ariko kubera uburyo tutabasha kuyishyikira, iza idusanga, natwe tukayimenya neza uko tugenda turushaho kuyegera.
Ikimenyetso cy’ Ubutatu Butagatifu bw’ Imana ni isomo rikomeye kuri twe ryo kwibumbira hamwe nk’abavandimwe ngo dufatanye muri uru rugendo rusanga Imana.
Ku Munsi Mukuru Ukomeye w’ Ubutatu Butagatifu twishimira Urukundo Imana yifitemo ubwayo rwabanje na mbere y’ uko natwe iturema tukarumenya; muri urwo rukundo rw’Imana niho natwe dukomora ubushobozi bwo gukunda.
Imana ni Urukundo iteka ryose
Imana ni Urukundo iteka ryose nkuko Ijambo ry’ Imana ribivuga, bikanahurirwaho n’ abayemera bo mu madini n’amatorero menshi.
Imana ni yo rukundo rwuzuye; kandi ukunda by’ukuri agira undi akunda; naho uwikunze, ntibavuga ko afite urukundo rwuzuye, ahubwo babyita ubwikunde, inda mbi cyangwa inda nini, ubugugu, umururumba n’ibindi bibi bitaba mu Mana, ntibinagire umwanya aho iganje.
Ukunda abandi akirinda guhemuka ahubwo akagira neza, niwe bashima bavuga ko afite urukundo, kuko akunda inshuti ze, abaturanyi, ababyeyi be, abana be, umufasha we, yaba akunda abababaye cyangwa abanzi be akabababarira nkuko Imana ibitugirira, bati “afite urukundo rukomeye, rwuzuye, nta rwango agira".
Ni ko n’Imana yaturemye mu ishusho ryayo iteye.
Imana yibwiye Musa iti "Ndi Uhoraho, Uhoraho Imana igira impuhwe n’ineza, itinda kurakara, yuje ubuntu n’ubudahemuka"( Iyim 34, 6).
Imana yari Urukundo na mbere y’ iremwa ry’ ibindi biriho byose, ni Urukundo kandi izahora ari Urukundo, ntacyo ijya ibura ku rukundo rwayo.
Ni yo mpamvu na mbere yo kurema, nta rungu n’ubwigunge yigeze igira.
Ibi bidufashe kwakira ibyo twahishuriwe mu Ijambo ry’ Imana ko Imana ari imwe mu Batatu bakundana, bunze ubumwe bwuzuye, ku buryo batari Imana eshatu, ahubwo ari Imana Imwe mbere y’iremwa, ubu ndetse n’iteka ryose.
Si ukubara nk’ ababara ibyo tubonesha amaso nk’ uko tuzi imibare dushobora kumvisha ubwenge bwa muntu, kuko Imana irenze ubwenge bwa muntu, Urukundo rwayo rukaba ruturenze.
Tukaba tubyemera kuko yabiduhishuriye mu Ijambo ryayo kuruta kure uko ubwenge bwacu bwabyiyumvisha.
Urukundo Imana yifitemo ruhuza Data na Mwana na Roho Mutagatifu ntiyarwihariye, yararudukunze iturema, tunacumuye, iduha amahirwe yo kwemera kureka icyaha no gukira ingaruka zacyo, nuko iduha Mwana ngo nitumwemera dukire ingaruka mbi z’icyaha.
Ukwiye kunezezwa n’ uko Imana yadukunze
"Koko Imana yakunze isi cyane, bigeza aho itanga Umwana wayo w’ikinege, igira ngo umwemera wese atazacibwa, ahubwo agire ubugingo bw’iteka"(Yh 3, 16).
Urwo rukundo Yezu Umwana w’Imana yadukunze yumvira Imana se, ntatinye no kwitangira abo akunda ngo babeho, rwera imbuto rugatanga ubuzima bushya, ari bwo bugingo bw’iteka.
Abantu baha agaciro urukundo rwuzuye Imana ibakunda nabo bakarukunda Imana na bagenzi babo, bagira Ubuzima bw’ iteka, budahungabanywa n’urupfu rw’ umubiri abantu bose bacamo.
Turi mu gihe cyo kwirinda ikwirakwizwa ry’icyorezo giterwa n’agakoko ka coronavirus, bigatuma tutabasha kwegerana nka mbere, ariko ntibitubuze kurushaho kugaragariza urukundo abantu bose, cyane cyane abo tubana ndetse n’abari kure twifashishije itumanaho ririmo gutera imbere muri iki gihe turimo.
Umwihariko w’abakristu ni ukwemera Imana Imwe mu Batatu: Data, Mwana na Roho Mutagatifu: babatijwe mu Izina ry’Imana Data na Mwana na Roho Mutagatifu.
Twese abakristu turangwe n’Urukundo ruduhuriza mu bumwe, mu muryango umwe w’abana b’Imana.
Kuzirikana Ubutatu Butagatifu bitwibutse ko natwe duhamagarirwa kugira Urukundo ruri mu Mana ubwayo, ari na rwo idukunda.
Uzarushaho gusa n’Imana yakuremye mu ishusho ryayo niwihatira gukunda nka yo, no guharanira Ubumwe nk’ubwayo.
Ubumwe bubyara imbaraga ("Unity is strength"/ "L’ union fait la force"), kandi abagiye inama Imana irabasanga; abahujwe n’Urukundo rwitangira abandi nta kibananira.
Uwemera Imana abigaragaza aberaho gufasha abandi, agaharanira uguhuza abantu, agatsinda igitanya abantu, inabi akayitsindisha ineza.
Yezu Kristu yasabiye abamwemera kuri Se "kugira ngo bose babe umwe".
Ati: "Nk’uko wowe, Dawe, uri muri jye, nanjye nkaba muri wowe, ndasaba ko nabo bunga ubumwe muri twe, kugira ngo isi yemere ko ari wowe wantumye"(Yh 17, 21).
Bityo kunga ubumwe ku bahuje kwemera Kristu bituma n’abatemeraga bemera; naho gushyamirana mu bibwira ko bemera Kristu bikagusha abanyantege nke, kandi hagowe uwo biturukaho.
Muri iyi minsi isi yugarijwe n’ ibibazo by’ivangura mu bihugu bitandukanye nko muri Amerika ahavugwa ivangura rishingiye ku ibara ry’uruhu n’andi mavangura; twebwe rero tube intumwa z’ubumwe n’Urukundo aho turi hose, kugira ngo turwanye kandi dukumire ibyadutanya byose, ahubwo ubuvandimwe butironda busakare ku isi, kuko umuntu uko asa kose yaremwe mu ishusho ry’ Imana.
Dusenge: Mana Data Mubyeyi wacu, wowe watwoherereje Jambo wawe watumenyesheje ukuri, ukanatwoherereza Roho wawe w’ubutungane, duhe guhamya ukwemera nyako no guhora twunze ubumwe n’abantu bose waremye mu ishusho yawe y’Urukundo! Amen!
"Ineza y’Umwami wacu Yezu Kristu, n’urukundo rw’Imana Data, n’ubusabane kuri Roho Mutagatifu, bihorane namwe mwese!"(2Kor 13, 13).
Padiri Marcellin Dusabumuremyi
Tanzania: Abantu 20 baguye mu mubyigano wabereye mu rusengero
Nibura abantu 20 bo muri Tanzania nibo baguye muvundo wabereye mu giterane ku mu Majyaruguru y’icyo gihugu, nyuma y’uko uwabwirizaga asutse hasi amavuta yise ko yera, abantu bakabyiganira kuyakoramo bizeye gukira indwara zitandukanye.
Nibura abantu 20 bo muri Tanzania nibo baguye muvundo wabereye mu giterane ku mu Majyaruguru y’icyo gihugu, nyuma y’uko uwabwirizaga asutse hasi amavuta yise ko yera, abantu bakabyiganira kuyakoramo bizeye gukira indwara zitandukanye.
Nyuma y’igiterane cyabaye kuri iki Cyumweru, Umuyobozi w’umujyi wa Moshi uherereye mu Majyaruguru ya Tanzania ibyo byabereyemo, Kippi Warioba, yavuze ko atewe impungenge n’uko umubare w’abapfuye ushobora gukomeza kwiyongera biturutse kuri uwo mubyigano.
Ati “Kugeza ubu abantu 20 bapfuye ariko imibare ishobora kwiyongera kuko hari abakomeretse.
" Abakomeretse habarurwa 16.
Ibyo byago byabaye ubwo abantu benshi bari bitabiriye igiterane cyayobowe n’umupasiteri ukunzwe cyane muri icyo gihugu, Boniface Mwamposa, uyoboye itorero Arise and Shine Ministry ryo muri Tanzania.
Jennifer Temu wari muri ayo materaniro yabwiye Ibiro Ntaramakuru by’Abafaransa, AFP, ko ikibazo cyaje kuvuka ubwo Mwamposa wiyita intumwa y’Imana, "Apôtre", yasukaga ibyo yise amavuta yera hasi abantu bakabyiganira kuyakoramo.
Mwamposa yahise ahunga.
Umuyobozi wa Polisi muri icyo gihugu Simon Sirro wemeje ko hapfuye abantu 20 mu kiganiro kuri Televisiyo y’igihugu muri Tanzania, TBC1, yasabye Mwamposa kwishyikiriza Polisi kuko ari umuntu uzwi, ntaho yacikira.
Yavuze ko Polisi igiye kureba uburyo amadini n’amatorero ategura amateraniro arimo abantu benshi.
Perezida John Magufuli na we yavuze ko ababajwe n’abantu 20 baguye i Moshi ndetse n’abandi 20 bahitanywe n’imyuzure mu Majyepfo ya Tanzania, mu Karere ka Lindi mu cyumweru gishize.
Umuramyi Kagame Charles yasohoye indirimbo ikebura abasubizwa bagahita badamarara
Umuhanzi Kagame Charles ukorera umurimo w’ivugabutumwa rinyuze mu ndirimbo mu Itorero rya LifeHouse muri Australia yashyize hanze indirimbo nshya yise “Ntuzibagirwe".
Umuhanzi Kagame Charles ukorera umurimo w’ivugabutumwa rinyuze mu ndirimbo mu Itorero rya LifeHouse muri Australia yashyize hanze indirimbo nshya yise “Ntuzibagirwe".
Indirimbo nshya Kagame Charles yasohoye ni iya gatatu ye ashyize hanze mu mezi arindwi amaze yinjiye mu muziki uhimbaza Imana,.
“Ntuzibagirwe" igizwe n’iminota itanu n’amasegonda ane, yatunganyijwe mu buryo bw’amajwi na Producer Boris.
Ubutumwa buyirimo buvuga ku muntu wasubijwe ariko agasabwa ko nagera muri ayo masezerano atagomba kwibagirwa Imana yabikoze.
Kagame Charles yavuze ko yinjiye mu muziki ngo akorere Imana yivuye inyuma kandi n’umutima ukunze.
Yagize ati “Nahisemo gukora umuziki uhimbaza Imana kuko ari umuhigo nahigiye Imana nkiri muto ko nzayiririmbira, ngasakaza ubutumwa bwo kugira neza kwayo.
Ni ibintu nkora nta nyungu runaka mbishakamo ahubwo bigamije kugarurira abantu benshi kuri Kirisitu.
Kagame Charles ni umuramyi winjiye mu muziki yiyongera ku bandi basanzwe bawukorera hanze y’u Rwanda.
Uyu muhanzi ufatira icyitegererezo ku muramyi Israel Mbonyi, mu mishinga ye ya bugufi arateganya gutunganya amashusho y’indirimbo ze kugira ngo zikomeze kugera kuri benshi.
Kuva atangiye kuririmba, Kagame Charles amaze gusohora indirimbo eshatu zirimo “Ahindura ibihe" yatangiriyeho, “Tubagarure" na “Ntuzibagirwe" ari nayo nshya.
Pasiteri Antoine Rutayisire agiye kujya mu kiruhuko cy’izabukuru
Umuyobozi wa Paruwasi ya Remera mu Itorero Angilikani, Rev Past Dr Antoine Rutayisire wamenyekanye mu nyigisho zitandukanye z’iyobokamana, yatangaje ko mu myaka itatu azajya mu kiruhuko cy’izabukuru nk’uko biteganywa mu mahame itororo Angilikani rigenderaho.
Umuyobozi wa Paruwasi ya Remera mu Itorero Angilikani, Rev Past Dr Antoine Rutayisire wamenyekanye mu nyigisho zitandukanye z’iyobokamana, yatangaje ko mu myaka itatu azajya mu kiruhuko cy’izabukuru nk’uko biteganywa mu mahame itororo Angilikani rigenderaho.
Itorero Angilikani riteganya ko Pasiteri cyangwa Musenyeri wujuje imyaka 65 ku munsi yizihirijeho isabukuru y’imyaka 65 ahita ajya mu kiruhuko cy’izabukuru.
Hashize iminsi ku mbuga nkoranyamabaga hacicikana amakuru y’uko Rev.
Antoine Rutayisire agiye kujya mu kirihuko cy’izabukuru ariko ugasanga abantu batabivugaho rumwe benshi bavuga ko agikenewe mu murimo w’Imana.
Mu kiganiro yagiranye na IGIHE, Rutayisire yavuze ko ayo makuru ari ukuri kandi ko agenda abyibutsa abantu iyo avuga ubutumwa mu materaniro atandukanye.
Ati “Ibyo ni ukuri nta kinyoma kirimo kubera ko twebwe buriya mu Itorero Angilikani iyo wujuje imyaka 65 ujya mu kiruhuko cy’izabukuru.
Nta muntu wabimpimbiye ni njye wabivuze.
Nkunze no kubivuga muri iyi minsi.
Kugeza ubu Rev.
Antoine Rutayisire afite imyaka 62.
Yavuze ko ku itariki 29 Gicurasi 2023 azaba asoje imirimo ahabwa n’itorero, gusa avuga ko atazahagarika ivugabutumwa.
Ati “Ku itariki 29 z’ukwezi kwa Gatanu nzabyuka ntakiri umukozi wa Diyoseze.
Ntabwo nzaba nahagaritse ubutumwa ariko nzaba nahagaritse kuyobora Paruwasi n’indi mirimo yose.
Uyu mugabo wize imiyoborere avuga ko iyo umuntu asigaje imyaka itanu ngo ajye mu kiruhuko cy’iza bukuru aba agomba gutegura ubuzima bwe buri imbere kandi ngo we yarabirangije.
Yavuze ko iyo ari kwigisha ijambo ry’Imana bimunezeza ariko ko hari n’undi munezero yumva ategereje kandi ngo ntibizamubuza gutanga umusanzu mu itorero atari mu buyobozi.
Ati "Mfite undi munezero numva ntegereje imbere Imana nintiza ubuzima burenga imyaka 65.
Namaze gukora gahunda y’akazi k’ubuzima bwanjye, uko nzasaza ntabwo nzasaza nsaziye mu biro, ntabwo mbyifuza.
Akomoza ku byo azibandaho mu kiruhuko cy’izabukuru, yavuze ko azakomeza kwandika ibitabo akarushaho no kwishimana n’umuryango we cyane abuzukuru be.
Ati “Maze kugira abuzukuru, byanezeza nicaye hamwe nkajya njyana abuzukuru ku ishuri ba nyina na ba se bagiye mu kazi nkajya kubabafatira bakaza nkabagaburira nkicarana nabo nkasekana nabo nkagira igihe cyo kunezerwa.
Antoine Rutayisire yatangiye ivugabutumwa 1983 akimara gukizwa.
Mu 1990 yaretse akazi ko kuba mwalimu igihe cye agiharira kwigisha ijambo ry’Imana.
Icyo gihe yahise ajya kuyobora Umuryango w’ivugabutumwa rishingiye kuri Bibiliya w’abanyeshuri ba Kaminuza, akaba ariwe wabaye Umunyamabanga mukuru wawo wa mbere kugeza mu 1994.
Nyuma Jenoside yakorewe Abatutsi, yayoboye umuryango w’ivugabutumwa wa AEE.
Mu 2008 ayobora paruwasi ya Saint Etienne mu Biryogo ahava ajya kuyobora Paruwasi ya Remera arimo kugeza ubu.
Coronavirus: Mgr Rukamba yatanze icyifuzo cy’uko hajya hakoreshwa ikiyiko mu guhazwa, abajya mu misa bakandikwa
Umushumba wa Diyosezi ya Butare, Musenyeri Philippe Rukamba, yandikiye abapadiri n’abakirisitu ayoboye abagaragariza ingingo zimwe zakurikizwa mu gihe amakoraniro mu Kiliziya yaba asubukuwe nyuma y’iminsi mike hakomorewe gusezerana ariko harimo abantu batarenze 30.
Umushumba wa Diyosezi ya Butare, Musenyeri Philippe Rukamba, yandikiye abapadiri n’abakirisitu ayoboye abagaragariza ingingo zimwe zakurikizwa mu gihe amakoraniro mu Kiliziya yaba asubukuwe nyuma y’iminsi mike hakomorewe gusezerana ariko harimo abantu batarenze 30.
Inama y’Abaminisitiri idasanzwe yateranye ku wa Kabiri tariki 16 Kamena 2020, yahaye icyizere insengero cyo kongera gufungura mu minsi 15 iri imbere, nyuma y’amezi atatu zidasengerwamo kubera ingamba zo kwirinda ikwirakwira ry’icyorezo cya Coronavirus.
Umwanzuro w’inama y’abaminisitiri uvuga ko “Insengero zizakomeza gufunga, abanyamadini barashishikarizwa gukomeza gushyiraho ingamba zo gukumira no kwirinda Covid-19, mu rwego rwo kwitegura kuba insengero zafungurwa mu minsi 15 iri imbere hashingiwe ku bizava mu isesengura ry’ubuzima".
Magingo aya, Abasenyeri n’abayobozi b’amadini batangiye kwitegura uko bashyira mu bikorwa ingamba zo kurwanya Coronavirus, kugira ngo nibaramuka bakomorewe bazabe bariteguye ku buryo amasengesho azakorwa hanirindwa ikwirakwira ry’iki cyorezo,
Mu ibaruwa Musenyeri Rukamba yandikiye abapadiri ayoboye n’abakirisitu, yabamenyesheje ingingo 20 zazakurikizwa mu gihe leta yaba ikomoreye insengero nk’uko iheruka ku bitangaza.
IGIHE yamenye amakuru y’uko muri iki gihe hari kuba ibiganiro n’abakirisitu ku buryo basobanukirwa neza aya mabwiriza, ndetse hagatoranywa n’abazafasha abandi mu kuyumva no kuyakurikiza.
Muri izo ngingo, harimo ko ahasengerwa hagomba kuba hafite ibikoresho byose byifashishwa mu kwirinda ikwirakwira rya COVID-19; ndetse ko mu kwirinda ubucucike mu nsengero, abapadiri bagomba gutanga aho bazasengera muri paruwasi yabo, ubuso bwaho n’umubare w’abantu bashobora gusengeramo bakurikije ingano yaho.
Yakomeje ababwira ko abagiye gusenga bagomba kuzajya bambara agapfukamunwa igihe cyose kandi bagashyira intera ya metero ebyiri hagati y’umuntu n’undi.
Ati “Ibyo bizasaba kwerekana imyanya abantu bicaramo.
Misa zizongerwa ku buryo abifuza kuzazijyamo bose bazabibonera uburyo ndetse misa zimwe zo mu mibyizi zikaba zasimbuza izo ku cyumweru.
Ikindi ni uko mu kiliziya hagomba gushyirwa umuti wo gukaraba wica udukoko cyangwa se za kandagira ukarabe ku buryo abantu babona uko bakaraba intoki binjiye ndetse banasohotse mu kiliziya.
Yakomeje agira ati “Kubera ko guhazwa mu biganza bitemewe, uhaza azakoresha ikiyiko kandi yambare agapfukamunwa.
Mu gihe cyo gutura, yavuze ko mu kiliziya hazaba hari ibiseke bine kugira ngo abantu badahura kandi bature vuba.
Ati “Niho bazashyira amaturo y’amafaranga.
Amaturo y’imyaka bazajya bayashyira ahantu bagende badakoze ku maturo basanze aho, nyuma Padiri ajye kuyaha umugisha, awuha n’abatuye.
Muri aya mabwiriza harimo kandi ko umubare w’abaririmba (Chorale) uzagabanuka.
Imwe mu ngingo yakunze kwibazwaho cyane mu gihe Kiliziya n’insengero bizaba bikomorewe, ni ijyanye n’uburyo bwo kugabanya umubare w’abantu bajya gusenga; Musenyeri Rukamba yanditse ko hazabaho kugena misa hakurikijwe imiryango remezo.
Ati “Umuyobozi w’Umuryango remezo azakora urutonde rw’abantu baje mu misa bo mu gace ke, agaragaza aho batuye na nimero zabo za telefoni.
Ikindi ni uko ku bana, abemerewe kuzajya bajya mu misa ari abarengeje imyaka 12 kandi nabo bakajyayo baherekejwe n’ababyeyi.
Yakomeje avuga ko nta misa izajya irenza amasaha abiri, ndetse ko mbere y’uko indi itangira, hazajya habaho umwanya wo gusukura Kiliziya w’isaha imwe.
Ku bapadiri n’abasomyi, bo ngo ntibazajya bambara udupfukamunwa ndetse ntibemerewe guhererekanya ibitabo n’indangururamajwi.
Abayoboke b’amadini bari bamaze amezi atatu batagera mu nsengero, bavuga ko bizeye ko isesengura ry’inzego z’ubuzima nta kabuza rizabemerera gusubira mu nzu z’Imana kuko ingamba abanyamadini bafashe zisobanutse.
Kayitare Jean Claude wo muri Paruwasi Gatolika ya Rutonde muri Arkidiyosezi ya Kigali, yavuze ko nubwo misa zakomeje binyuze kuri radiyo na televiziyo, yishimiye kuba insengero zigiye kongera gufungura.
Ati “Hari abantu usanga gusengera mu rugo bibagora kubera ibibarangaza.
Kuba insengero zishobora kongera gufungurwa turabyishimiye cyane kandi turabishimira Imana".
Kuva muri Werurwe iki cyorezo cyagaragara mu Rwanda, abanduye ni 787 mu gihe abamaze gukira ari 370 naho abakirwaye ni 415 mu gihe babiri aribo bitabye Imana.
Hamaze gufatwa ibipimo 113 544.
Umuvugabutumwa wo muri ADEPR yinjiranye mu muziki indirimbo iri mu njyana ya Hip Hop
Tuyishimire Diogène uri mu bavugabutumwa bakunzwe mu Itorero rya ADEPR kubera amagambo y’ubuhanga akoresha mu nyigisho ze, yinjiye mu muziki uhimbaza Imana, ashyira hanze indirimbo ya mbere yise “Byanteye ubwoba".
Tuyishimire Diogène uri mu bavugabutumwa bakunzwe mu Itorero rya ADEPR kubera amagambo y’ubuhanga akoresha mu nyigisho ze, yinjiye mu muziki uhimbaza Imana, ashyira hanze indirimbo ya mbere yise “Byanteye ubwoba".
Izina rya Tuyishimire Diogène rirazwi cyane ariko rikunzwe by’umwihariko muri ADEPR.
Yamamaye cyane mu nyigisho avugamo uko Yesu afite imbaraga zidasanzwe, akamusanisha n’ibintu byose.
Agira ati “Nta kintu adasa nacyo.
Mu bana yabaye umwana w’Imana, mu bagabo aba umugabo w’abapfakazi, mu bapapa aba se w’imfubyi, mu biti aba umuzabibu w’ukuri mwe [abakirisitu] muri amashami…’’
Uyu muvugabutumwa yakuranye inzozi zo kuzaba umuhanzi ariko wibanda ku butumwa bufitiye akamaro sosiyete Nyarwanda.
Tuyishimire yakuze yiyumvamo cyane Hip hop ndetse indirimbo ye ya mbere yise ‘‘Byanteye ubwoba’’ icuranze muri iyo njyana.
Aganira na IGIHE Tuyishimire yavuze ko gusohora indirimbo ari inzozi ze zabaye impamo.
Ati ‘‘Nakuze nifuza kuba umuhanzi, igihe nyacyo cy’Imana nasanze ari iki ngo nsohore indirimbo yanjye ya mbere.
Mu ndirimbo ye avuga ko nubwo Isi irushya abantu ariko Imana izahindura byose bishya, akongera ati “Mu buzima nubwo tubabazwa ariko Imana izaduha guhozwa.
Yakomeje ati “Nashatse kugaragaza ko nubwo mu Isi umuntu ashobora kunyura mu buzima bukomeye ariko hari Imana ibuyobora; ubuzima bukomeye bugahinduka ubworoshye binyuze mu kwizera Imana.
“Byanteye ubwoba" ifite iminota itatu n’amasegonda 36 yakozwe mu buryo bw’amajwi na Producer Trackslayer.
Tuyishimire yayiririmbye afatanyije na Dushimiyimana Emmanuel uzwi nka Manud na we ubarizwa muri ADEPR.
Yiyongereye ku bandi bahanzi bake bo mu itorero rya ADEPR baririmba mu njyana ya Hip hop.
Yashimangiye ko gukora umuziki muri Hip hop bidakwiye gufatwa nabi mu gihe atanga ubutumwa butomoye.
Yagize ati ‘‘Ubusanzwe nta njyana iva ku Mana, zose nizo abantu bihangiye, ziva mu bwenge bwabo.
Numva rero injyana atari ikibazo ahubwo ikibazo cyaba ubutumwa burimo.
Tuyishimire Diogène afite imyaka 27, ni umugabo wubatse, ufite umugore n’umwana umwe.
Asengera mu Itorero rya ADEPR muri Paruwasi ya Jabana.
Indi nkuru wasoma: Yavutse ku witeguraga kuba Umubikira: Ubuhamya butangaje bwa Ev.
Tuyishimire wo muri ADEPR
The Bright Five Singers yashyize hanze indirimbo yo gufasha abantu kwizihiza umunsi mukuru wa Pantekote
Itsinda ry’abaririmbyi rizwi nka The Bright 5 Singers, ribarizwa muri Kiliziya Gatolika muri Paroisse Cathédrale Saint Michel mu Mujyi wa Kigali, ryakoze inganzo rishyira hanze indirimbo ifasha abantu kwizihiza umunsi mukuru wa Pantekote.
Itsinda ry’abaririmbyi rizwi nka The Bright 5 Singers, ribarizwa muri Kiliziya Gatolika muri Paroisse Cathédrale Saint Michel mu Mujyi wa Kigali, ryakoze inganzo rishyira hanze indirimbo ifasha abantu kwizihiza umunsi mukuru wa Pantekote.
Kuri uyu wa 31 Gicurasi 2020 muri Kiliziya Gatolika n’andi madini yemera Yezu barazirikana igihe Yezu Kristu yasubiraga mu Ijuru maze akaboherereza Roho Mutagatifu.
Mu kuzirikana uyu munsi no gufasha abakirisitu kuwizihiza, abaririmbyi ba The Bright 5 Singers bahimbye indirimbo yitwa ‘Roho, ngwino utumurikire’ ijyanye n’uwo munsi kugira ngo bafashe abakristu bose kuzirikana ibanga ryawo.
Iraguha Alain Marius uhagarariye The Bright 5 Singers yabwiye IGIHE ko iyi ndirimbo bashyize hanze irimo ubutumwa busaba roho w’Imana kumurikira abantu.
Ati “Irimo ubutumwa busaba Roho w’Imana kumurikira abantu kugira ngo babashe gukorera Imana badategwa, kuko muri iyi minsi benshi bacitse intege.
Itsinda rya The Bright Five Singers ryatangiye gukora ubutumwa mu 2015 ku itariki 15 Ukwakira ariko abarigize bose bari basanzwe ari abaririmbyi dore ko benshi muri bo bize muri Seminari zitandukanye.
Barangije amashuri yisumbuye, bane muri bo bahuriye mu yahoze ari Kaminuza Nkuru y’u Rwanda i Huye (NUR) muri korali yitwa Le Bon Berger.
Ubwo habaga amahugurwa yari yateguwe na Choeur International et Ensemble Instrumental de Kigali agenewe abaririmbyi mu 2011 igatumira umugabo w’umuhanga muri muzika wo muri Cameroun witwa Jean Jacques Gregoire Belobo, niwe wabateye iyo nyota yo kurushaho gukunda umuziki, ariko anabasigira ubumenyi ari nabwo bifashishije mu kuzamura imiririmbire yabo.
Nyuma y’aho basoreje amashuri nibwo bihuje bakora iri tsinda.
Bakunda gukora ibitaramo bitandukanye biteguriye cyangwa se batumiwemo.
Iri tsinda ryanashyize hanze Album ya mbere yitwa ‘Musabe Muzahabwa’.
Yagiye hanze kuwa 15, Ukwakira 2017.
Bafite izindi zirimo iyitwa "Uhoraho", "Sangwa Mariya", "Dusingize Imana" n’izindi.
Indirimbo nshya yakozwe mu buryo bw’amajwi na Emmy Pro usanzwe akora indirimbo iz’abaririmbyi bo muri kiliziya Gatolika naho amashusho atunganywa na Gaga.
I Kibeho ku butaka butagatifu hagiye kubakwa Bazilika
Kiliziya Gatolika ku bufatanye n’Akarere ka Nyaruguru igiye gutangira imirimo yo kubaka Bazilika mu gace kabereyemo amabonekerwa ka Kibeho.
Kiliziya Gatolika ku bufatanye n’Akarere ka Nyaruguru igiye gutangira imirimo yo kubaka Bazilika mu gace kabereyemo amabonekerwa ka Kibeho.
Nyuma y’aho Igishushanyo mbonera cyerekana imiterere y’iyi Basilika kigiriye hanze, kuwa 9 Mutarama Ubuyobozi bw’Akarere ka Nyaruguru n’ubwa Kiliziya Gatolika bwahuye n’abazayubaka kugira ngo harebwe uburyo imirimo yo kuyubaka izashyirwa mu bikorwa.
Umuyobozi w’Akarere ka Nyaruguru Habitegeko François yavuze ko imirimo y’ibanze yo kubaka iyi Bazilika igeze kure ndetse ko mu 2021 izaba yuzuye.
Yagize ati “Izuzura mu Ugushyingo 2021.
Imirimo y’ibanze irimo iy’inyigo no gushyiraho ikigega kigamije gukusanya inkunga yararangiye".
Iyi Bazilika izaba yubatse ku butaka butagatifu bw’i Kibeho busanzwe bugendererwa n’Abakirisitu batari bake kubera amabonekerwa yahabereye mu myaka ya 1980.
Kuri ubu inzego zose bireba zarangije gusuzuma ibikenewe, bikaba biteganyijwe ko imirimo yo kubaka iyi Bazilika izatwara amafaranga y’u Rwanda agera kuri miliyari 70.
Binyuze kuri Twitter, ubuyobozi bw’Akarere ka Nyaruguru bwasabye abikorera gushora imari muri Nyaruguru, cyane cyane mu bijyanye n’ibikorwa remezo by’ubukerarugendo n’amahoteli.
Ubuyobozi bw’Akarere ka Nyaruguru buvuga ko kandi iyi Bazilika izaba ifite ibindi bikorwa remezo birimo inzu z’amacumbi zishobora basanzwe bagenderera aka karere buri mwaka mu ngendo z’iyobokamana, by’umwihariko abaza ku munsi wizihizwaho kujya mu ijuru kwa Bikira Mariya.
Tariki 28 Ugushyingo 1981, ni bwo Bikira Mariya yabonekeye umukobwa wa mbere witwa Mumureke Alphonsine wigaga mu Rwunge rw’Amashuri rwa Mère du Verbe i Kibeho.
Nyuma y’umwaka umwe, yongeye kubonekera uwitwa Mukamazimpaka Anathalie, nyuma yongera kubonekera Mukangango Marie Claire na bo bigaga kuri iryo shuri.
Bose yabahaga ubutumwa bagomba kugeza ku batuye Isi.
Kanuma Jean Damascène yashyize hanze indirimbo nshya yise ‘Nkurya Munsi’
Umuhanzi Kanuma Jean Damascène uri mu bahanzi bafite igikundiro mu muziki wo kuramya no guhimbaza, yashyize hanze indirimbo nshya yise ‘Nkurya Munsi’.
Umuhanzi Kanuma Jean Damascène uri mu bahanzi bafite igikundiro mu muziki wo kuramya no guhimbaza, yashyize hanze indirimbo nshya yise ‘Nkurya Munsi’.
Indirimbo nshya ya Kanuma Jean Damascène yayise ‘Nkurya Munsi’ yubakiye ku butumwa buganisha kuri Pantekote, Umunsi abarokore bizera ko ariwo Umwuka Wera yamanukiyeho Intumwa.
Mu gitero cya mbere agira ati “Urya munsi wa Pantekote, bose bari hamwe mu mwanya umwe, bahuje imitima n’uko umuriro ubatungura umeze nk’umuyaga uhuha cyane wuzura inzu bari bicayemo.
Mu nyikirizo y’iyi ndirimbo Kanuma asaba Imana ko yongera kohereza Umwuka Wera kuko wafasha mu kongera ububyutse mu itorero ryayo.
Kanuma Jean Damascène yabwiye IGIHE ko iyi ndirimbo ye nshya yayihimbye agamije gukumbuza abantu igihe Umwuka w’Uwiteka yamanukiraga intumwa.
Ati “Ni ndirimbo itwibutsa igihe Umwuka Wera yamanukiraga itorero rya mbere arizo Ntumwa za Yesu.
Igitekerezo cyo kuyikora cyanjemo umunsi nabonaga itorero riri guca mu miraba.
Kanuma yavutse yisanga mu muryango w’abaramyi.
Yanditse indirimbo ya mbere mu 2005 ayishyira hanze mu 2012.
Afite album ebyiri amaze gukora zo mu buryo bw’amajwi.
Umuhanzi Kanuma Jean Damascène yamenyekanye mu ndirimbo yise ‘Araje’, ‘Simba Wa Yuda’ n’izindi nyinshi.
Izina rye rirazwi cyane kuko asanzwe ari Umuyobozi w’Indirimbo muri Asaph Music International, ibarizwa mu Itorero Zion Temple Celebration Center iyoborwa na Apôtre Dr Paul Gitwaza.
Umunya-Canada uririmba indirimbo zihimbaza Imana yatunguranye avuga ko atayizera
Jonathan Steingard, inkingi ya mwamba mu itsinda rya riririmba indirimbo zihimbaza Imana mu Njyana ya Rock rizwi Hawk Nelson, yavuze ko atacyizerera mu Mana.
Jonathan Steingard, inkingi ya mwamba mu itsinda rya riririmba indirimbo zihimbaza Imana mu Njyana ya Rock rizwi Hawk Nelson, yavuze ko atacyizerera mu Mana.
Mu butumwa burebure uyu muririmbyi yasangije abamukurikira kuri Instagram yagaragaje atari umwe mu bizera Imana.
Ati “Maze igihe kinini nterwa ubwoba no kubasangiza ibi ariko ubu ndiyumvamo ko ari cyo gihe cyiza kuri njye kuba navugisha ukuri.
Ndizera ko iri atari iherezo ry’ikiganiro ahubwo ari intangiriro.
Yakomeje avuga ko kuba yarakuriye mu muryango usenga, akaba umwana w’umupasiteri agacuranga ndetse akaba n’umuririmbyi muri band ya gikirisitu akanitwa umukirisitu mu bintu byinshi yagiye anyuramo mu buzima bwe yaje gusanga ‘ubu atacyizerera mu Mana’.
Arongera ati “Amagambo aheruka make mu nteruro yari akomeye kuyandika, nashakaga no koroshya iyi nyandiko nkabyandika bitandukanye n’uko nabikoze ariko ntabwo byari kuba ukuri nk’uko bimeze gutya.
Uyu muhanzi ntabwo yigeze avuga niba ateganya kureka kuririmba indirimbo zihimbaza Imana.
Steingard yari amaze igihe kinini atekereza uburyo azabyandikamo.
Ngo yatangiye ashidikanya we ubwe aza kubiganiriza inshuti ze za hafi.
Yaje gutungurwa no gusanga hari abandi bakuriye mu nsengero nkawe batinya kubivuga kubera ko babura buri kimwe.
Abo basanzwe babana muri band bamushyigikiye bavuga ko intego yabo ari ugufasha abantu no kubatera imbaraga mu byo bakora mu kuri kuko Imana iri kumwe nabo kandi iri mu ruhande rwabo.
Hawk Nelson, itsinda Jonathan Steingard abarizwamo rigizwe n’abasore batanu [Daniel Biro, Jonathan Steingard, Micah Kuiper na David Niacaris].
Ni rimwe mu matsinda akomeye aramya Imana mu buryo bw’injyana ya rock na pop punk.
Ryashingiye mu Mujyi wa Peterborough, Ontario.
Rimaze gukora album umunani.
I’ve been terrified to post this for a while - but it feels like it’s time for me to be honest.
I hope this is not the end of the conversation, but the beginning.
I hope this is encouraging to people who might feel the same but are as afraid to speak as I am.
I want to be open.
I want to be transparent with you all - and also open to having my heart changed in the future.
I am not looking for a debate at all - just a chance to share my story in the hopes some good can come from it.
I love you all.
A post shared by  Jon Steingard (@jonsteingard) on May 20, 2020 at 1:51pm PDT
Imwe mu ndirimbo z’iri tsinda
Yavutse ku witeguraga kuba Umubikira: Ubuhamya butangaje bwa Ev.
Tuyishimire wo muri ADEPR
Ni umugabo utuje mu busanzwe ariko iyo ageze ku ruhimbi aba isasu! Akundwa na benshi kubera uburyo yigishamo akajyanisha gushimisha abantu no gutanga ubutumwa bwiza bw’Umwami Yesu; ibintu bituma abamukurikiye nta n’umwe urambirwa.
Ni umugabo utuje mu busanzwe ariko iyo ageze ku ruhimbi aba isasu! Akundwa na benshi kubera uburyo yigishamo akajyanisha gushimisha abantu no gutanga ubutumwa bwiza bw’Umwami Yesu; ibintu bituma abamukurikiye nta n’umwe urambirwa.
Ubusanzwe yitwa Ev.
Tuyishimire Diogène.
Mu byigisho bye, icyamamaye ni icyo aba avugamo ukuntu Yesu nta kintu adasa nacyo kuko ‘Mu bana yabaye umwana w’Imana, mu bagabo akaba umugabo w’abapfakazi, mu bapapa aba se w’imfubyi, mu biti akavuga ati ninjye muzabibu w’ukuri mwe muri amashami…’
Umurebye mu maso ntiwamukekera ko yakwigisha mu buryo bukomeye ariko we ahamya ko ari imirimo yakoze kugira ngo agarure benshi mu nzira y’agakiza.
Uyu mugabo w’imyaka 27, ni umuvugabutumwa mu itorero rya ADEPR.
Yatangiye no gukora umuziki aho yamaze kwinjira mu njyana ya Hip hop.
Akurondoreye iby’urugendo rw’ubuzima ab’imitima yoroshye amarira arashoka bitewe n’uko yakubititse akiri muto ntabashe kwiga amashuri yisumbuye kubera ubuzima bugoye n’ubushobozi buke, ariko ubu ashima Imana aho igejeje ikora!
Mu buhamya bwe ntajya yibagirwa kugaragaza uko yari umusinzi unakora inzoga z’inkorano ndetse n’uburyo nyina umubyara yamusamye mu gihe yigiraga kuba umubikira.
Yakuriye kwa nyina wabo kuko nyina yamutaye akajya kwishakira undi mugabo.
Mu kiganiro cyihariye na IGIHE yavuye imuzi iby’ubuzima bwe.
Ati “Ubundi mama wanjye yigiraga kuba umubikira, yaje guhura n’umusore amutera inda rero birangira havutse njye.
Icyakora ntabwo yandeze kuko we yahise ashaka undi mugabo kandi ntabwo twari kubana.
Ibi byatumye nkura nderwa na mama wacu muto ku mubyeyi wanjye.
Ahamya ko yakuriye mu muryango w’abantu bakora inzoga z’inkorano, byatumye ku myaka icyenda gusa atangira kunywa inzoga.
Akurira mu buzima bwo gucuruza no gukora izo nzoga.
Arangije amashuri abanza ntabwo yabonye uko akomeza ayisumbuye kuko nta bushobozi bwari buhari, ati" Nyine ishuri narivuyemo mpita ninjira mu byo gukora inzoga kuko nibyo mu rugo bakoraga.
Ubu buzima yabubayemo ariko akunda umuziki, biza kumuviramo gushaka gukora indirimbo za mbere nubwo bitamuhiriye.
Ati “Numvaga naba umukinnyi wa APR FC cyangwa nkaba umuhanzi wa Hip Hop nari umufana ukomeye wa Riderman.
Yavuye iwabo ababeshye ko agiye gukora umuziki, naho agiye gucuruza inzoga z’inkorano mu Karere ka Musanze aza guhomba bikomeye.
Ubwo yari amaze guhomba mu by’inzoga z’inkorano yacuruzaga, Ev.
Tuyishimire yisanze asigaranye amafaranga make cyane nyamara yaramaze gutoroka kwa nyina wabo.
Inzoga zari zahombye abona ubuzima bwanze afata icyemezo cyo kwiyahura ndetse aranabigerageza Imana ikinga akaboko.
Ati “Narahombye bikomeye numva ubuzima burarangiye, nahisemo kwiyahura icyo gihe ngura inzoga nyinshi ngo niyahure nasinze, naguze ikinini cy’imbeba nsinda ntiyahuye birangira ndyamye, ariko nkajya numva ko ndi bwiyahure mu gitondo.
Bukeye hari ikiganiro cyacaga kuri Radio Flash Fm cyakorwaga na Pasiteri Ntambara.
Icyo gihe yavuze ijambo ryatumye mpindura umugambi wo kwiyahura.
Tuyishimire avuga Pasiteri Ntambara yigishije avuga ko hari umwana ugiye kwiyahura kandi naramuka abiretse azaba umuntu ukomeye w’umugabo.
Umugambi we uhita upfuba binyuze kuri uyu mukozi w’Imana.
Ati “Igitekerezo cyo kwiyahura cyahise kimvamo gutyo nyuma njya kureba mama wanjye wabaga mu Bugesera.
Ageze mu Bugesera yasanze umubyeyi we azi ko umwana we yabuze, icyakora kuko ubuzima butari bwiza ntabwo yahatinze ahubwo yagiye gushakisha uko yabaho.
Iki gihe yakoze muri restaurant, aha ni naho yatangiye gukora ibikorwa byo kwigisha ijambo ry’Imana ahereye ku hantu basengeraga.
Akora muri iyi restaurant yo mu Bugesera nibwo Ev.
Tuyishimire yatangiye kujya ajya gusengana n’abantu bari baturanye akarara aho basengeraga.
Abo basenganaga bakundaga uko yigisha anasoma ijambo ry’Imana umugabo umwe basenganaga aza kumusaba ko yazajya kubwiriza muri ADEPR i Huye.
Kuva icyo gihe yahise atangira kuba umuvugabutumwa wo mu itorero rya ADEPR atangira gutumirwa cyane mu materaniro anyuranye.
Mu 2016 umugabo basenganaga yamusabye ko yamurera akava aho basengeraga bakajya babana nk’umwana na Se.
Nyuma uyu mugabo yaje kwiyemeza kumwubakira inzu birangira mu 2018 akoze ubukwe aza kurushinga n’umwe mu bakirisitu bo mu itorero rya ADEPR.
Yerekeje amaso ku muziki
Kuva mu bwana bwe yakundaga umuziki by’umwihariko injyana ya Hip Hop, ibi byatumye uyu mugabo kuri ubu yumva yawukora ndetse indirimbo ya mbere ye ikaba igomba kujya hanze mu minsi ya vuba.
Ati “Nubwo nakora iyi yonyine ngahita ndekera aho, inzozi zanjye zaba zibaye impamo kuko mpfuye ntaririmbye nagendana agahinda kuko nabikunze kuva cyera.
Avuga ko yari kuba yarabikoze cyera ariko agira ubwoba bw’ukuntu abo basengana bazabifata ahitamo kubigendamo gake.
Iyi ndirimbo ye yitegura gusohora yitwa “Mfite ubwoba" yakozwe na Trackslayer, izaba ikubiyemo ubutumwa bw’ubuzima busanzwe ariko nanone buganisha ku Mana.
Ikiganiro na Ev.
Tuyishimire winjiye mu njyana ya Hip hop
Icyerekezo cya Onomo, hoteli imaze umwaka ku isoko ry’u Rwanda- Ikiganiro na Nizey Emile uyiyobora
Muri Gicurasi 2018 u Rwanda rwungutse hotel y’inyenyeri eshatu (Onomo Hotel), iherereye mu Mujyi wa Kigali rwagati mu Kagari ka Rugenge, mu Murenge wa Nyarugenge ahazwi nko kuri Sopetrade.
Muri Gicurasi 2018 u Rwanda rwungutse hotel y’inyenyeri eshatu (Onomo Hotel), iherereye mu Mujyi wa Kigali rwagati mu Kagari ka Rugenge, mu Murenge wa Nyarugenge ahazwi nko kuri Sopetrade.
Onomo Hotel yubakishijwe imirimbo ijyanye na gakondo y’u Rwanda mu mitako y’imigongo, ibiseke n’ibishushanyo by’ubugeni bikoreshejwe amase avanze n’ibyondo biri mu mabara abereye guhangwa ijisho.
Iyi hotel igenzurwa na ONOMO Hotels imaze kubaka izina muri Afurika, ishami ryayo rya Kigali riri muri 16 ifite kuri uyu mugabane.
Onomo hotel ifite ibyumba 109 birimo 10 byigiye hejuru, iby’inama byakira abantu hagati ya 200-250, aho abantu bogera, parking n’ibindi.
Mu gihe imaze ku isoko ry’u Rwanda, yakira ibikorwa bitandukanye n’inama zibera mu Mujyi wa Kigali nk’uburyo bwo gutanga umusanzu wayo mu iterambere rishingiye ku bukerarugendo.
Kuva muri Nyakanga 2019, Onomo hotel yabonye umuyobozi mushya, Nizey Emile, ufite ubunararibonye mu by’amahoteli akesha ubumenyi yavanye mu Bwongereza no muri Leta Zunze Ubumwe za Amerika.
Nizey w’imyaka 37 yavukiye mu Rwanda ariko aba cyane mu bihugu by’i Burayi no muri Amerika.
Ibijyanye n’amahoteli yabitangiye mu 2003 ari mu Bwongereza.
Mu buhamya bwe yatangiye akora akazi gaciriritse muri hoteli.
Mu 2008 yaje kwimukira muri Amerika ahakomereza ibijyanye n’amahoteli, ubu afite Impamyabushobozi y’Icyiciro cya Gatatu cya Kaminuza mu by’amahoteli yavanye muri Kaminuza ya Florida mu Mujyi wa Miami, yanahakuye iy’Icyiciro cya Kabiri cya Kaminuza mu bijyanye n’Imari.
Nizey yagiranye ikiganiro na IGIHE cyibanze ku cyerekezo cya Onomo Hotel n’imishinga ifite mu isoko ry’amahoteli mu Rwanda.
IGIHE: Onomo Hotel ihagaze ite ku isoko rya serivisi zo kwakira abantu mu Rwanda?
Nizey: Mu mahoteli tungana urebye n’igihe tumaze ku isoko, ubona ko tugeze ku rwego rwiza kandi turimo guhatana mu byo dutanga, mu myaka ibiri cyangwa itatu iri imbere tuzaba tugeze ku rwego rukomeye.
IGIHE: Ni iki Onomo Hotel yihariye kiyitandukanya n’andi mahoteli?
Nizey: Turi hoteli yibanda mu gukorana n’abanyabugeni n’abahanzi b’imbere mu gihugu.
Ibi ni ibintu twashyizemo imbaraga, nureba muri hoteli uzasangamo ibintu by’ubugeni kandi byakorewe mu Rwanda, abanyamideli na bo ni abantu tugomba gukorana na bo.
Gahunda dufite ni uguteza imbere ibintu bikorerwa mu Rwanda ariko cyane cyane dushyira imbaraga ku banyabugeni.
Ikindi navuga ni uko turi hoteli y’Abanyafurika, turi mpuzamahanga ariko muri twe dufite Afurika imbere, ni hoteli ifite icyicaro muri Maroc ariko ikorera n’ahandi muri Afurika.
Izina Onomo ubwaryo rifite inkomoko muri Mali, andi mahoteli hano ubona ko ari ayo muri Amerika n’i Burayi ariko twe twazanye iryo tandukaniro.
IGIHE: Murateganya kuzajya mukorana n’abahanzi mu buhe buryo?
Nizey: Tuzajya tugira imurikabikorwa ry’abahanzi, noneho ONOMO ibe aho abahanzi bose bumva ko bagomba gukorana nayo.
Iyi ni gahunda nshya mfite nk’umuyobozi, tugomba kwegera abahanzi yaba amastudio, abakora iby’ubugeni bose bakerekana ibihangano byabo hano.
Turashaka ko Onomo Hotel iba igicumbi cy’ubuhanzi Nyarwanda, turanashaka kuzahashyiraho ahantu bacururiza ibintu byabo kuko twabonye ko abanyamahanga benshi baba babishaka.
IGIHE: Nk’umuyobozi mushya ni uruhe ruhare uzatanga mu guteza imbere serivisi za hoteli ?
Nizey: Mfite ubumenyi buhagije mu by’amahoteli, iyo urebye iby’amahoteli mu Rwanda ubona ko byibanzwemo cyane n’abanyamahanga, gusa ni ibintu byumvikana kuko ni bishya mu gihugu kandi urebye ingufu u Rwanda rwashyize mu cyerekezo cyo kwakira abantu, hagombaga amahoteli mpuzamahanga kandi koko akeneye ubwo bumenyi.
Nta Munyarwanda wakoze mu mahoteli mpuzamahanga igihe kirekire, njye rero nagize ayo amahirwe yo kuba narakoranye n’amahoteli nka Radisson, Hilton, Marriott n’andi.
IGIHE: Muri Kamena 2020, u Rwanda ruzakira Inama ihuza Abakuru b’ibihugu na za Guverinonma bigize Umuryango w’Ibihugu bikoresha Icyongereza (CHOGM).
Onomo Hotel yiteguye ite kwakira abayobozi?
Nizey: Nk’andi mahoteli yose hari ibirimo gukorwa kugira ngo twitegure, hari inama tuzagirana n’abafatanyabikorwa kandi twamaze kubona ubutumwa buva muri RDB na Rwanda Convention Bureau butubwira iyo gahunda.
Hari ibyo turimo guhindura bijyanye n’iyo nama ariko bigomba kuba ari ibintu bizamara igihe kirekire.
IGIHE: Onomo Hotel ihagaze he mu bijyanye no guteza imbere ibikorerwa mu Rwanda?
Nizey: Twe dukoresha iby’iwacu kandi dufite n’akarusho kuko dufite akarima k’igikoni, Made in Rwanda itangirira iwacu.
Ibyo dukoresha byinshi tubikura mu Rwanda, yego hari ibikiva hanze wenda tutaragira ubushobozi bwo gukorera mu Rwanda ariko ibyinshi dukoresha ibiva hano mu Rwanda.
IGIHE: Mubona Abanyarwanda bitabira kujya mu mahoteli?
Nizey: Icyo ni ikibazo kikidukomereye kuko Abanyarwanda benshi bumva ko aya mahoteli ari ibintu by’ibitangaza, ariko biterwa n’umuco wacu wo kudakunda gusura ibintu nyaburanga byo mu Rwanda.
Iyo hajemo amahoteli byo usanga ari ibindi, nzi abantu babona nka Marriott Hotel ariko ntibajyeyo kandi babishoboye.
Simvuze ngo ibiciro byose abantu babishobora ariko reka dufate ikintu twese ducuruza mu Rwanda (Fanta), igiciro cyayo muri Onomo Hotel ni 1000 Frw; ibyo bituma abantu badakwiye kumva ko ari ahantu hatabagenewe.
Ibyo nk’abanyamahoteli nitwe tugomba kubihindura.
IGIHE: Ni ikihe cyerekezo cya Onomo Hotel?
Nizey: Dufite abakozi kandi bafite ubumenyi buhagije, abo dufite bakoze mu mahoteli akomeye barimo n’abafite ubumenyi burengeje imyaka itandatu mu kazi k’amahoteli.
Intego yacu ni ugukomeza gutanga serivisi nziza ariko byaba na ngombwa tugafungura irindi shami rya Onomo Hotel mu Rwanda, icyo gihe bizagaragaza ko yateye imbere, turashaka ko aha haba ahantu Abanyarwanda biyumvamo.
Amafoto: Muhizi Serge na Niyonzima Moses
Intare zo muri Pariki y’Igihugu y’Akagera zikubye kane ziba 37
Ikigo African Parks gicunga Pariki y’Igihugu y’Akagera, cyatangaje ko Intare ziheruka kwimurirwa muri iyi pariki zikomeye kwiyongera, ku buryo mu myaka itanu ishize, izi nyamaswa zimaze kwikuba inshuro enye.
Ikigo African Parks gicunga Pariki y’Igihugu y’Akagera, cyatangaje ko Intare ziheruka kwimurirwa muri iyi pariki zikomeye kwiyongera, ku buryo mu myaka itanu ishize, izi nyamaswa zimaze kwikuba inshuro enye.
Mu 2015 nibwo nyuma y’imyaka igera kuri 15 intare zaracitse mu Rwanda, Ikigo cy’Igihugu cy’Iterambere, RDB gifatanyije na ‘African Parks’ bagejeje mu Rwanda intare zirindwi zirimo iz’ingore eshanu muri gahunda yo kugarura izi nyamaswa muri Pariki y’Igihugu y’Akagera.
Mu mwaka wa mbere izi ntare zari zimaze kwikuba kabiri ubwo havukaga ibyana 11.
Mu mwaka wa 2017 haje kongerwamo intare ebyiri z’ingabo zivuye muri Afurika y’Epfo, zirushaho kwiyongera.
Ibyo byagiye bigendana no kuvugurura amategeko akumira abashimuta inyamaswa, hashyirwaho itsinda rishinzwe kubashakisha ryifashishije imbwa zatojwe, hanashyirwaho uruzitiro rwa kilometero 120 rurimo amashanyarazi akomoka ku zuba rutandukanya Pariki n’ubutaka bwagenwe nk’ubuhumekero bwayo, hagamijwe kugabanya uguhura kw’abantu n’inyamaswa.
Ikigo African Parks gifatanya n’Ikigo cy’Igihugu cy’Iterambere, RDB, mu gucunga Pariki y’Igihugu y’Akagera guhera mu 2010, cyatangaje ko umubare w’izi ntare ukomeje kwiyongera.
Mu butumwa cyanyujije kuri Twitter cyagize iti “Twishimiye kubasangiza ko Intare zo muri @AkageraPark zikubye inshuro enye kuva zahagarurwa mu myaka itanu ishize.
Mu mwaka ushize ziyongereyeho ibyana bine, bituma umubare wazo ugera kuri 37.
Ubu iyi pariki ni imwe mu zikomeye muri Afurika kuko ifite inyamazwa eshanu zifatwa nk’izikaze kurusha izindi kuri uyu mugabane, ari zo Inkura, Intare, Imbogo, Inzovu n’Ingwe.
Gukomeza kwiyongera kw’inyamaswa byakomeje kugendana n’abasura iyi pariki, byatumye mu 2018 yinjiza amafaranga agera kuri miliyoni $2, ari nabwo bwa mbere yari ageze kuri icyo gipimo mu mateka y’iyi pariki.
Muri uyu mwaka ariko umubare w’abasura Pariki zo mu Rwanda uzagabanuka cyane kubera icyorezo cya Coronavirus cyahagaritse ingendo mpuzamahanga, ndetse n’izo mu gihugu zikorwa mu buryo bwitondewe.
RDB kuri uyu wa Gatanu yatangaje ko kuva ubukerarugendo bwongeye gufungurwa mu cyumweru gishize, ifite abantu 69 bamaze gusaba mbere y’igihe (booking) gusura Pariki y’Ibirunga.
Muri Nyungwe ni bane, naho abamaze gusaba gusura Pariki y’Akagera ni 215.
We are pleased to share that @AkageraPark’s lions have quadrupled since their reintroduction 5 yrs ago.
Last year the pride welcomed 4 sets of cubs, bringing the total population to 37 individuals! 📷 Hein Meyers pic.
com/EqoEH3j6lK
— African Parks (@AfricanParks) June 26, 2020
Uburyo bushya ushobora gusura ingagi zo mu birunga wibereye mu rugo
Abakerarugendo n’abandi babishaka ubu bashobora gusura ingagi zo muri Pariki y’Ibirunga bari mu rugo, ni nyuma y’uko ibikorwa by’ubukerarugendo mu gihugu kimwe n’ahandi byabaye bihagaritswe by’agateganyo mu kwirinda ikwirakwira ry’icyorezo cya Coronavirus.
Abakerarugendo n’abandi babishaka ubu bashobora gusura ingagi zo muri Pariki y’Ibirunga bari mu rugo, ni nyuma y’uko ibikorwa by’ubukerarugendo mu gihugu kimwe n’ahandi byabaye bihagaritswe by’agateganyo mu kwirinda ikwirakwira ry’icyorezo cya Coronavirus.
Muri iki cyumweru Ikigo cy’Igihugu cy’Iterambere (RDB), ku bufatanye na The Ellen Fund, Dian Fossey Gorilla Fund na Habitat XR, batangaje ko bazanye uburyo abantu bashobora gusura ingagi zo mu birunga bifashishije uburyo bw’ikoranabuhanga buzwi nka ‘Virtual Reality (VR)’.
Ubu buryo bwatangijwe kuwa 22 Mata 2020, ubwo hizihizwaga umunsi wahariwe kurengera Isi n’ibiyiriho, butuma abantu basura ingagi zo muri Pariki y’Ibirunga, bibereye mu rugo.
Umunyamerikakazi akaba n’Umunyarwenya Ellen DeGeneres, uri no kubaka ikigo kizajya urimo kubaka ikigo kizajya gifasha mu bikorwa byo kubungabunga Ingagi muri Pariki y’Igihugu y’Ibirunga mu Rwanda, yavuze ko ubu buryo bwo gusura ingagi ‘budasanzwe kuko ari nk’aho uba uri kumwe n’ingagi’.
Iyi filimi y’iminota itandatu n’amasegonda atatu ikwereka imbonankubone ingagi zo mu birunga mu buryo butangaje ziri aho zisanzwe ziba mu birunga kandi ziri mu buzima busanzwe bwa buri munsi.
Bugufasha kuryoherwa n’ubwiza bwo gusura ingagi zo mu birunga mu Rwanda ukamera neza neza nk’uri kumwe na zo kuko amajwi yazo n’ay’inyoni z’aho ziri byose uba ubyumva nk’uri kumwe nazo.
Iyi filimi kuyireba ni ubuntu, ushobora kuyireba ku mbuga nka Oculus, Within, Samsung VR, Littlstar na VeeR.
Umuyobozi ushinzwe ubukerarugendo na Pariki z’igihugu muri RDB, Belise Kariza, avuga ko urwego rw’ubukerarugendo ku Isi rwashegeshwe bikomeye na Coronavirus, yatumye ibihugu bihagarika by’agateganyo gusura ingagi.
Avuga ko bibabaje kuba badashobora kwakira abashyitsi baje kureba no kwishimira ibyiza bitatse u Rwanda ariko ari mu nyungu za buri wese kuguma mu rugo mu gihe bakomeje gukorana n’abafatanyabikorwa mu gukora no gusangiza abantu ibyiza nk’ibiri muri iyi filimi yo gusura ingagi uri mu rugo.
Iyi filimi ushobora kuyireba no kuyimanura ku buntu (download) unyuze hano
Abarenga 280 bamaze gusaba gusura pariki z’igihugu kuva ubukerarugendo bwasubukurwa
Abantu 69 bamaze gusaba gusura Pariki y’Igihugu y’Ibirunga muri 280 basabye gusura ibice nyaburanga bitandukanye, nyuma y’uko ku wa 16 Kamena inama y’abaminitiri yemeje isubukurwa ry’ubukerarugendo bwo mu gihugu na mpuzamahanga ku bashyitsi baje mu ndege zihariye.
Abantu 69 bamaze gusaba gusura Pariki y’Igihugu y’Ibirunga muri 280 basabye gusura ibice nyaburanga bitandukanye, nyuma y’uko ku wa 16 Kamena inama y’abaminitiri yemeje isubukurwa ry’ubukerarugendo bwo mu gihugu na mpuzamahanga ku bashyitsi baje mu ndege zihariye.
Umuyobozi ushinzwe ubukerarugendo mu kigo cy’igihugu cy’iterambere (RDB), Belise Kaliza, yabwiye itangazamakuru kuri uyu wa Gatanu ko hari abantu barimo n’abanyarwanda n’abandi baturage bo mu bihugu byo mu Muryango wa Afurika y’Iburasirazuba baba mu Rwanda bagaragaje ko bashaka gusura Pariki y’Ibirunga n’izindi.
Yagize ati “Kuva twakongera gufungura ubukerarugendo mu cyumweru gishize, dufite abantu 69 bamaze gusaba mbere y’igihe (booking) gusura Pariki y’Ibirunga.
Muri Nyungwe ni bane, naho abamaze gusaba gusura Pariki y’Akagera ni 215, aho ejo hashize gusa bari 16".
U Rwanda ruherutse kugabanya ibiciro byo gusura ingagi, aho byagabanyijwe ku kigero cya 86% bigera ku $ 200 ku Banyarwanda na 67% ku banyamahanga batuye mu Rwanda biba $500, ku bandi hagumaho $1500 yasabwaga buri wese ukeneye kureba ingagi.
Ubusanzwe umuntu wese washakaga gusura ingagi yishyuraga amadolari ya Amerika 1500.
Ni ibiciro byashyizweho mu 2018 bivuye ku madolari 750.
Kaliza avuga ko iyi ari intambwe nziza mu korohereza abanyarwanda gusura ibyiza nyaburanga bitatse igihugu cyabo, abasaba kubyaza umusaruro aya mahirwe.
Ati “Urebye uko bihagaze, bimeze neza kandi twishimiye kuba twarashyizeho poromosiyo, turasaba abanyarwanda kubyaza umusaruro aya mahirwe".
Raporo y’Ishami ry’Ubukerarugendo mu Rugaga rw’Abikorera, PSF, yagaragazaga ko muri Werurwe bwagize igihombo cya miliyari 34.
9 Frw, bivuye ku nama zasubitswe n’ibindi bikorwa by’ubukerarugendo byahagaritswe.
Ibi bihombo byaje bisanga urwego rw’ubukerarugendo mu Rwanda rufite inguzanyo za miliyari 87.
Kaliza avuga ko mu kuzahura uru rwego rw’ubukerarugendo “Icya mbere cyakozwe ari uko hagiyeho ikigega gifasha uru rwego, kongera gufungura ubukerarugendo hibandwa ku bw’imbere mu gihugu, gushyiraho poromosiyo kandi n’abakererugendo bo mu mahanga bagafungurirwa amarembo".
Umuyobozi w’ishami ry’abakora ibijyanye n’ubukerarugendo mu rugaga rw’abikorera, Frank Gisha Mugisha, yavuze ko biteguye kwakira abakerarugendo n’inama kandi hashyizweho ingamba zigendanye n’amabwiriza y’inzego z’ubuzima yo kwirinda icyorezo cya Coronavirus.
Yakomeje avuga kandi ko muri iki gihe cyo kuzahura urwego rw’ubukungu by’umwihariko ubukerarugendo, abanyamahoteli, abatwara ba mukerarugendo biyemeje kugabanya ibiciro kuko ari ingenzi kandi hari aho byatangiye gukorwa.
Ikigo Mantis Rwanda gifite Epic Hotel & Suites, Akagera Game Lodge na Kivu Marina Bay Hotel, kivuga ko kugeza mu mpera za Nyakanga 2020, nk’umuntu ashobora kwishyura ijoro rimwe muri hotel, irya kabiri akagabanyirizwa kuri 50%, cyangwa yakwishyura amajoro abiri akongezwa irya gatatu kuri hotel zacyo zose.
Muri ubwo buryo kandi ikigo gitanga serivisi z’indege nko ku bashaka gutembera u Rwanda cyangwa mu zindi gahunda, Akagera Aviation, cyo cyashyizeho igabanya rya 30%.
Nko kuva ku wa 1 Nyakanga kugeza ku wa 30 Nzeri 2020, abashaka gukora urugendo rw’amasaha abiri muri kajugujugu R44 y’imyanya itatu, igiciro cyavuye ku $1600 kiba $1120 naho muri A119 y’imyanya itandatu cyavuye ku $4000 kiba $2800.
Ku rugendo rw’iminota 30, igiciro cyavuye ku $500 ku ndege y’imyanya itatu kigera ku $350, naho ku y’imyanya itandatu kiva ku $1000 kigera ku $700.
Nk’urugendo rwo kuva i Kigali ukajya kureba inyamaswa muri Pariki y’Igihugu y’Akagera ugenda na kajugujugu y’imyanya itatu, igiciro cyavuye ku $1440 kigera ku $1008, mu y’imyanya itandatu kiva ku $3000 kigera ku $2100.
RDB yatangaje ko umubare w’abashyitsi basuye u Rwanda wagabanutseho 54% muri Werurwe kuko nibwo Guma mu rugo yatangiye ndetse n’ibibuba by’indege birafungwa bigeze mu kwa Kane n’ukwa 5 bagabanukaho 100%.
RDB yabeshyuje amakuru y’uko ibikorwa by’ubukerarugendo bigiye gusubukurwa
Ikigo cy’Igihugu gishinzwe Iterambere, RDB, cyabeshyuje amakuru y’uko ibikorwa by’ubukerarugendo bigiye gusubukurwa, kivuga ko ibiri gukorwa ari kureba ingamba zazakurikizwa mu gihe kiri imbere ubwo gusubukura ubukerarugendo byaba byemejwe.
Ikigo cy’Igihugu gishinzwe Iterambere, RDB, cyabeshyuje amakuru y’uko ibikorwa by’ubukerarugendo bigiye gusubukurwa, kivuga ko ibiri gukorwa ari kureba ingamba zazakurikizwa mu gihe kiri imbere ubwo gusubukura ubukerarugendo byaba byemejwe.
Mu butumwa RDB yashyize ku rukuta rwayo rwa Twitter, yanditse ko amakuru ari gucaracara ajyanye n’uko ibikorwa by’ubukerarugendo bigiye gufungurwa nyuma yo gufungwa kubera Coronavirus, ahabanye n’ukuri.
Iti “RDB iri kugisha inama Minisiteri y’Ubuzima, urwego rw’ubukerarugendo, n’abandi bafatanyabikorwa ku bitekerezo bijyanye no kuzafungura ibikorwa mu gihe kiri imbere.
Gahunda izemezwa izatangazwa binyuze mu nzira zemewe ndetse izanamenyekanishwa binyuzwe mu itangazamakuru.
Ubukerarugendo ni rumwe mu nzego zifatiye runini u Rwanda kuko mu 2019 mu musaruro mbumbe wose w’igihugu, bwari bufitemo 10% mu gihe na mbere yaho umusaruro w’ibyo igihugu cyinjiza biturutse mu bukerarugendo wagiye wiyongera ku kigero cya 11% na 9% kuva mu 2008 kugera mu 2019.
Kimwe n’ahandi ku Isi, ubukerugendo bw’u Rwanda bwagizweho ingaruka zikomeye n’icyorezo cya Coronavirus.
By’umwihariko ibikorwa bikomeye byari byitezweho kwinjiriza igihugu amafaranga menshi nk’inama ya Commonwealth byarasubitswe, ndetse na ba mukerarugendo basuraga igihugu baragabanuka ku kigero cyo hejuru.
Muri Werurwe ubwo Coronavirus yagaragaraga mu Rwanda, habarurwaga ko abasura u Rwanda bagabanutseho 54% ndetse ibikorwa birenga 45% by’inama byari kuzakirwa mu gihugu byari byarasubitswe ndetse icyo gihe habarwaga igihombo gitewe na Coronavirus cya miliyoni 42 z’amadolari.
Mu mwaka ushize, ubukerarugendo bwinjiriye igihugu amafaranga menshi kuva mu 2011, kuko yageze kuri miliyoni 498 z’amadolari.
Ubukerarugendo bwafunguwe no ku banyamahanga, amahoteli yemererwa kwakira inama
Inama y’abaminisitiri yateranye kuri uyu wa Kabiri tariki 16 Kamena yakomoreye bimwe mu bikorwa byari bimaze iminsi byarahagaritswe kubera ingamba zo kwirinda icyorezo cya coronavirus, birimo ibikorwa by’ubukerarugendo n’amahoteli.
Inama y’abaminisitiri yateranye kuri uyu wa Kabiri tariki 16 Kamena yakomoreye bimwe mu bikorwa byari bimaze iminsi byarahagaritswe kubera ingamba zo kwirinda icyorezo cya coronavirus, birimo ibikorwa by’ubukerarugendo n’amahoteli.
Iyi nama y’Abaminisitiri yayobowe na Perezida Kagame muri Village Urugwiro, kuri uyu wa Kabiri.
Mu byemezo byafashwe, harimo gukomorera ubukerarugendo bwo mu gihugu n’ubukerarugendo mpuzamahanga ku bashyitsi baje mu ndege zihariye, baba abantu baje ku giti cyabo cyangwa amatsinda.
Mu ishyirwa mu bikorwa ry’uyu mwanzuro, Urwego rushinzwe iterambere mu Rwanda (RDB) ruzatanga amabwiriza arambuye y’uko bizakorwa.
Undi mwanzuro ni uw’uko hoteli zizakomeza gukora kandi zemerewe kwakira inama hubahirizwa amabwiriza yo kwirinda COVID-19.
Hoteli zashishikarijwe kandi kugira uruhare mu bukerarugendo bw’imbere mu gihugu.
Iyo myanzuro yakiriwe neza mu bakora mu rwego rw’amahoteli n’ubukerarugendo bafite ibikorwa byari bimaze igihe bifunze guhera muri Werurwe uyu mwaka.
Umuyobozi ushinzwe ubucuruzi n’imenyekanishabikorwa muri Hilltop Hotel, Innocent Tuyishime yabwiye IGIHE ko bishimiye kongera gukomorerwa.
Yagize ati “Ntabwo byoroshye mu gihe tumaze igihe tudakora ariko uyu mwanzuro twawakiranye ibyishimo bikomeye, tukaba twumva tugiye gushyiramo imbaraga mu kurushaho kwita ku bakiliya n’ibyo bakeneye.
Urwego rw’ubukerarugendo rugira uruhare runini ku iterambere ry’igihugu, natwe tugiye kurushaho gushyiramo imbaraga.
Raporo y’Ishami ry’Ubukerarugendo mu Rugaga rw’Abikorera, PSF, yagaragaje ko muri Werurwe ubukerarugendo bwagize igihombo cya miliyari 34.
9 Frw, bivuye ku nama zasubitswe n’ibindi bikorwa by’ubukerarugendo byahagaritswe, kubera ingamba zafashwe mu gukumira ikwirakwira rya Coronavirus.
Ni igihombo Tuyishime avuga ko cyabashegeshe ariko bakishimira ko ingamba zafashwe na Leta mu kwirinda zatumye ubwandu bwa coronavirus butiyongera cyane mu gihugu, ku buryo bizeye ko nibasubukura ibintu bizagenda bijya mu buryo gahoro gahoro.
Ati “Yego urwego rw’amahoteli n’ubukerarugendo rwarashegeshwe ariko turaza kugira aho dutangirira kuko abakiliya bacu baraho, natwe abakozi abakoresha turaho turi bazima nta wapfuye, nta wagize ikibazo.
Ibyo biraduha icyizere na Leta idufasha buri munsi, igihombo nubwo cyaba cyarabaye tuzafatanya ku buryo mu gihe kiri imbere bizajya bigenda bijya mu buryo.
Umuyobozi wa sosiyete Wilson Tours itembereza ba mukerarugendo, Habimana Wilson yavuze ko kuba ubukerarugendo bwasubukuwe ari inyungu ku bantu benshi kuko urwo rwego rwari rutunze ingeri zitandukanye.
Ati “ Buriya ubukerarugendo bugaburira abantu benshi.
Bugera ku bantu bakora mu ndege, abakata amatike, abayobora ba mukerarugendo, abatembereza ba mukerarugendo, bamwe bakora ibihangano, abahinzi, aborozi.
“Ba bandi batwaraga bantu barongera bakore ku gafaranga.
Buriya na wa muntu ufite ihene mu cyaro byamugezeho, na wa wundi wataze agatoki k’imineke, kuko niba nta bantu abona bahagera, bya bintu bye byaribwa na nde?
Abantu bagiye gusubira mu buzima, bwongere kugenda neza.
Ubukerarugendo ni rumwe mu nzego zifatiye runini u Rwanda kuko mu 2019 mu musaruro mbumbe wose w’igihugu, bwari bufitemo 10% mu gihe na mbere yaho umusaruro w’ibyo igihugu cyinjiza biturutse mu bukerarugendo wagiye wiyongera ku kigero cya 11% na 9% kuva mu 2008 kugera mu 2019.
Ibyo wamenya kuri Siporo ya Kayaking, imwe mu zikunzwe na ba mukerarugendo basura i Kivu
Siporo ya Kayaking, ni imwe muri nyinshi zishobora gukorerwa mu mazi, ariko imaze igihe gito igeze mu Rwanda nyuma y’igitekerezo cy’Umwongereza wasuye ibice by’i Kivu akabona ko byaba byiza kuhatangiza uyu mukino.
Siporo ya Kayaking, ni imwe muri nyinshi zishobora gukorerwa mu mazi, ariko imaze igihe gito igeze mu Rwanda nyuma y’igitekerezo cy’Umwongereza wasuye ibice by’i Kivu akabona ko byaba byiza kuhatangiza uyu mukino.
Ubusanzwe mu mazi bimenyerewe ko hakorerwa siporo yo koga, hakaba kandi ahantu abantu bashobora gutembera bareba ibyiza by’ikiyaga cyangwa inyanja bakoresheje ubwato.
Abaturiye ahari amazi, usanga bazi neza umukino wo koga, ariko bikagarukira aho.
Mu 2015 nibwo mu kiyaga cya Kivu hatangijwe umukino wa Kayaking ukinwa n’abagamije kwishimisha ariko na none ukaba ufasha umuntu mu kurambura ingingo zinyuranye.
Iyi siporo ikorwa hifashishijwe ubwato buto bwabugenewe, umuntu akicaramo arambije amaguru, afite ingashya ifite aho ukoresha ugashya iburyo n’ibumoso ku buryo udahindura mu kandi kaboko.
Ntabwo ari umukino bisaba ko umuntu aba asanzwe azi koga cyangwa se amenyereye uko ukinwa, ahubwo buri gihe iyo ugiye mu mazi, uba ufite umuntu uri kukwerekera ku buryo uguyemo cyangwa ukagira ikindi kibazo ashobora kugukurura.
Uwikunda Gratien ni umwe mu bafasha ba mukerarugendo muri iyi siporo.
Ni umurimo yatangiye mu 2015 ubwo iyi siporo yageraga mu Rwanda.
Yabwiye IGIHE ko “uwaje abizanye yaje aturutse mu Bwongereza, ageze inaha asanga byaba ari byiza ko byakongerwa mu bishimisha ba mukerarugendo mu gihugu kugira ngo umuntu agire n’ibindi bikorwa yakwishimira.
Umubare munini w’abitabira uyu mukino ni abanyamahanga cyane abaturutse mu Burayi na Amerika kuko muri ibyo bihugu wateye imbere aho usanga hari n’abantu ku giti cyabo batunze ubu bwato.
Abantu ba mbere bahuguriwe uyu mukino muri Gicurasi 2015, nyuma y’amezi ane iyi siporo itangira gucuruzwa ku basuye inkengero za Kivu n’ahandi hari amazi.
Ku isaha umunyamahanga yishyura amadolari ya Amerika 25 mu gihe umunyarwanda we agabanyirizwa igiciro ho 40%.
Umuntu wese uri gukina iyi siporo, asabwa kwambara umwenda utuma atarohama mu gihe ari mu mazi.
Ni siporo ituma umuntu ananura ingingo zitandukanye z’igice cyo hejuru nk’amaboko, ndetse ifasha umuntu kuba atagira umubyibuho ukabije ku gice cy’inda.
Ubwato bukoreshwa buba bwarabigenewe ndetse buratandukanye cyane ku biciro, kuko hari nk’ubugura amadolari 1500 utabariyemo imisoro n’ubundi bushobora kugeza kuri miliyoni esheshatu z’amafaranga y’u Rwanda.
Amafoto: Niyonzima Moise
Uruhare rw’abaturage ku isonga mu byatumye Gishwati - Mukura izuka igahinduka Pariki y’Igihugu
Muri Gashyantare 2016 nibwo ishyamba kimeza rya Gishwati -Mukura riherereye mu ruhererekane rw’Imisozi y’isunzu rya Congo-Nil, ryemejwe nka Pariki y’Igihugu ya kane, yitezweho gutanga umusanzu mu kwinjiza amadevize binyuze mu bukerarugendo n’izindi nyungu zituruka ku kubungabunga ibidukikije.
Muri Gashyantare 2016 nibwo ishyamba kimeza rya Gishwati -Mukura riherereye mu ruhererekane rw’Imisozi y’isunzu rya Congo-Nil, ryemejwe nka Pariki y’Igihugu ya kane, yitezweho gutanga umusanzu mu kwinjiza amadevize binyuze mu bukerarugendo n’izindi nyungu zituruka ku kubungabunga ibidukikije.
Abaturage bari ku ruhembe ku izuka rya Gishwati
Abaturiye pariki bafashijwe kwiteza imbera binyuze mu mishinga ibyara inyungu
Imizi Ecotourism Development Ltd igiye gutangira kubaka inzu z’ubukerarugendo
Umushinga LAFREC ukorera muri REMA uri kubaka ibikorwa remezo bizifashishwa pariki itangiye kwakira ba mukerarugendo
Urugendo rwo kongera ibyiza bya Gishwati-Mukura rurakomeje
Iyo pariki iherereye mu Turere twa Rutsiro na Ngororero mu Ntara y’i Burengerazuba bw’igihugu, ingana na hegitari 3 558, harimo icyanya cya Gishwati gifite ubuso bungana na Hegitari 1 570, n’icya Mukura kingana na Hegitari 1 988.
Ni pariki yabashije kubaho kubera uruhare rwa leta n’abaturage, kuko nyuma ya Jenoside yakorewe Abatutsi iyi pariki yari yakendereye, ituzwamo abaturage ndetse ibindi bikorwa byabo birushaho kuyangiza.
Kayihura Jean uturiye Pariki y’Igihugu ya Gishwati-Mukura, avuga ko bakimara gutuzwa muri Gishwati bayihinzemo ibishyimbo ku gice kinini ndetse bayiragiramo amatungo, utaretse n’igice kinini cyatuwe.
Ingaruka zibikomokaho ntizatinze kuko habanje kuva izuba ridasanzwe, nyuma hagwa imvura idasanzwe.
Ati “Nyuma yo gutema ishyamba habaye ikibazo, ikirere kirahinduka hano haba izuba rikomeye, haza ingomero ebyiri twari dufite rumwe rwa Nkore rutangira gusenyuka, tubona ingaruka ziteye ubwoba zibonetse kubw’ishyamba ryari ryangiritse.
Niho twatangiye gufata ingamba zo kujya inama tuti iri shyamba nirisenyuka, n’ubuzima twibwiraga ko tuzabamo ntibuzashoboka, hafatwa icyemezo dufatanyije n’izindi nzego, zo guhagarika kurituramo.
Ruzindana Alexis warindaga iyi pariki, yavuze ko babitangira mu 2009 yari yugarijwe n’ibikorwa byatumaga inyamaswa ndetse n’ibimera biyigize bihutazwa bikomeye kubera ibikorwa bya muntu.
Ati “Abantu bakimara kuhatuzwa, ishyamba bahise batangira kuritema, nk’impundu zarimo zatangiye guhura n’ikibazo ugasanga zigiye konera abaturage bari kuzirukaho, ikindi ni ukuriragira cyangwa n’ubucukuzi by’amabuye y’agaciro, ugasanga n’ibiti umushinga wa mbere wateye batangiye kubicukura.
Abaturage ku ruhembe rwo kubungabunga Gishwati
Mu gutunganywa iri shyamba, habanje umushinga Gishwati Area Conservation Program (GACP) wateraga ibiti muri iri shyamba hagamijwe ko ryongera kugira isura, ribungwabunga kuva mu 2008-2011.
Umaze guhagarara nibwo hibajijwe niba intambwe yatewe itazasubira inyuma, abaturage bagerageza kwishyira hamwe ngo barebe icyo bakora.
Baje kwishyira hamwe bashinga Forest of Hope Association (FHA) muri Mutarama 2012, ngo yubakire ku bikorwa byari bimaze kugerwaho n’umushinga wa mbere kandi bakabikora nta gihembo bategereje.
Nyuma hiyongereyeho ibikorwa by’Umushinga LAFREC ( Landscape approach to forest restoration and conservation) w’Ikigo cy’Igihugu cyo kubungabunga ibidukikije, REMA, wafashije mu gukomeza gusubiranya no gusana ibice by’ishyamba byangiritse, kubaka ibikorwa by’ibanze bya pariki ndetse no gufasha abaturiye pariki kwiteza imbere binyuze mishinga ibyara inyungu.
Binyuze muri muri uyu mushinga, amashaymba ya Gishwati na Mukura n’ibice biyakikije byakomeje gusubiranywa, cyane ahitwa Kinyenkanda ku gice cy’ishyamba rya Gishwati, ahatewe ibiti gakondo kuri hegitari 439.
Ibi biti byatewe hamaze kwimurwa abaturage bahatujwe, ariko leta iza kubona ko ari ngombwa ko bimurwa mu rwego rwo gukomeza kongera ubuso bw’ishyamba no kurinda iyangirika ryaryo.
Naho ku gice cy’ishyamba rya Mukura, Umushinga LAFREC wafashije gusubiranya ibice byacukurwagamo amabuye y’agaciro mu buryo butemewe n’amategeko, aho byatezaga isuri ndetse n’iyangirika ry’ibidukikije mu buryo bukabije.
Kuri ubu hakomeje gushyirwaho ibikorwa remezo by’ibanze by’ubukerarugendo bizifashishwa igihe pariki izaba yatangiye gukora.
Muri byo harimo inzu pariki izakoreramo, aho ba mukerarugendo bahererwa amakuru igihe basuye pariki (visitor centers), inzu z’abacunga pariki (ranger posts) ndetse n’aho ba mukerarugendo baruhukira igihe bari mu nzira basura pariki.
Umushinga LAFREC wa REMA kandi wafashije ababaturage kwiteza imbere binyuze mu mishanga ibyara inyungu ifite agaciro ka miliyari ebyiri na miliyoni 600 z’amafaranga y’u Rwanda, ndetse bubakirwa aho bazajya bamukirikira bakanagurishiriza ibyavuye mu musaruro wabo.
Hubatswe kandi ibikorwa byo kwirinda ibiza aho kuri ubu hamaze kubakwa ibiraro bine by’abanyamaguru ku migezi ya Sebeya na Satinsyi, aho kenshi abaturage batabashaga kwambuka bitewe n’amazi yateraga kuzura kwi’iyo migezi mu gihe cy’imvura nyinshi.
Hateganyijwe kandi ko hazubakwa ibindi biraro bitatu mu turere twa Rutsiro na Ngororero.
Hakozwe kandi inyigo n’ubushakashatsi bugaragaza urusobe rw’ibinyabuzima biri muri iyi pariki ndetse n’inyandko igaragaza uko ubukerarugendo buzakomeza gutezwa imbere.
Nyiratuza Madeleine wakoranye n’umushinga wa mbere ndetse akaza gushinga FHA, avuga ko mu bikorwa byo kubungabunga Gishwati, abaturage babigizemo uruhare rukomeye kandi bagaragaza umuhate udasanzwe kubera ko bari bazi akamaro kayo ku buzima barimo.
Ati “Mbere twari tuzi ko tuhasanga hegitari 800 gusa ariko abaturage batwereka ahantu hose bakoreshaga leta yari yarageneye gusubira mu mbago z’ishyamba, riza kwiyongeraho ubundi buso bwa hegitari 700.
Bashinga Forest of Hope Association ngo bumvaga bagiye kubungabunga ishyamba amezi make kubera ko bari abakorerabushake, kandi bumvaga atari ibintu bakora igihe kirekire.
Nyamara haje kuboneka inkunga ku buryo uyu muryango waje gukomera ndetse ugira abakozi bahoraho.
Hashyizweho itsinda ry’abantu batatu bavuye muri buri Kagali gakora kuri Gishwati, kakanagira komite y’abantu batandatu bagomba gushyigikira abarinda ishyamba, bakaba n’abahuza babo na leta.
Kabenga Edson wari umukorerabushake muri Pariki ya Gishwati, avuga ko bitangira bari abantu 18 baturiye ishyamba rya Gishwati.
Agaruka ku kazi kabo yagize ati “Tugenda tuzunguruka ku ishyamba tureba ahantu hashobora kuba hangiritse, aho tubonye tugahamagara abarinda ishyamba tukahabereka, twaba dufashe umuntu ari kuryangiza tukamwigisha, twamara kumwigisha tugahamagara abarinda ishyamba, tukamwandikisha, tukamurekura.
“Byaba bibaye nk’inshuro ya kabiri twongeye kumufata asubiye mu ishyamba, tugahamagara abarinda ishyamba, nabo bagahamagara abantu bo mu nzego z’ibanze kugira ngo bamuhane.
Ni umurimo abaturage bakora bawishimiye, kuko umusaruro waryo ubageraho binyuze mu bikorwa bijyana n’iyi pariki.
Mu bice biyikikije hubatswe ibikorwa nk’amakaragiro n’uruganda rw’ubuki rwa Gishwati, bijyana n’imihanda yunganira abaturage mu bikorwa binyuranye.
Pariki y’Igihugu ya Gishwati-Mukura igiye gutangira gusurwa
Umuyobozi wa Pariki y’Igihugu ya Gishwati-Mukura, Abel Musana, avuga ko kuba RDB igiye gutangira imicungire ya pariki mu buryo buhoraho aho gukorwa n’abaturage nk’uko bisanzwe, ari inyungu ikomeye ku gihugu ndetse n’abayituriye.
Imirimo yo kuhubaka ibiro bya RDB igeze kure.
Yagize ati “Iyi pariki iri ahantu twavuga ko hari ibikorwa remezo, umuhanda (wa kaburimbo) ubasha gutuma abantu bayigeramo, igihe ubukerarugendo buzaba butangiye bizoroha.
Ariko by’ubwihariko, muri iyi pariki ni naho dusanga amasoko y’imigezi nka Sebeya, hari amoko y’inyoni ataboneka ahandi, ikanagira umwihariko wo kuba ari nshya ku buryo abantu bazaba bishimiye kureba ahantu abantu bakoze ibishoboka byose ngo bagarure ishyamba ryari rigiye kuzimira ndetse barigire pariki.
Kugeza ubu urugendo rurimo gukorwa ni urwo kongera inyamaswa zirimo ndetse n’ibimera, ku buryo abantu bazishimira gusura iyi pariki ya Gishwati-Mukura.
Nyuma y’urwo rugendo rwose, Ikigo cy’Igihugu cy’Iterambere kigiye gutangira gucunga Pariki y’Igihugu y’Igihugu ya Gishwati, ndetse giheruka gusinyana amasezerano na y’imyaka 25 n’ikigo Imizi Ecotourism Development Ltd, yo gutunganya no gucunga Pariki y’igihugu ya Gishwati-Mukura, ku buryo ihinduka igice gikorerwamo ubukerarugendo mu gihugu.
Ikigo Imizi gishamikiye kuri Wilderness Safari imaze kubaka izina mu bijyanye n’ubukerarugendo bugezweho kuri uyu mugabane.
Ayo masezerano azatuma ikigo Imizi gitunganya ndetse gicunge Pariki y’igihugu ya Gishwati Mukura ku buryo ba mukerarugendo bazoroherwa no gusura inguge n’ibisamuntu bihaboneka, RDB isigarane inshingano zo kubungabunga urusobe rw’ibinyabuzima n’ibikorwa byo kurengera ibidukikije.
Musana yakomeje ati “Hari ibyatangiye gukorwa kugira ngo gihe gito kiri imbere iyi pariki y’igihugu ya Gishwati Mukura izatangire kwakira ba mukerarugendo, muri ibyo navuga amasezerano RDB yagiranye na Wilderness Safari, mu minsi iri imbere bakazaza kubaka ‘eco-lodge’ iri ku rwego rwo hejuru hano iruhande rwa pariki, ariko mu mizo ya mbere hazabanza kubakwa aho ba mukerarugendo barara mu buryo bwo gukambika, iyo hoteli ya eco-lodge ikazaza mu cyiciro cya nyuma.
N’ubutaka bwo kubakaho bwarabonetse.
“Bikaba ari bimwe bizabanza kugira ngo ubukerarugendo nyirizina bwo gusura pariki, gusura za nyamaswa zirimo, gusura bya biti birimo, bitangire.
Ibyo bikaba ari bimwe mu bikorwa abatiriye pariki bazagenda babonamo inyungu kuo iyo mirimo yose izajya ikorwa akenshi, ari bo babigiramo uruhare.
Uretse ibikenera ubushobozi buhambaye, hari imirimo ya buri munsi kandi izajya ikenera abaturage bakikije iyi pariki.
Mu rugendo rwo kwishimira intambwe u Rwanda rumaze gutera mu kwita kubidukikije, Madeleine Nyiratuza watangije Forest of Hope Association ubu ukora muri UNDP Rwanda, ni umwe mu bise ingagi Izina ku wa Gatanu.
Yise ingagi izina ‘Isanzure’.
Intare zimaze kwikuba gatatu muri Pariki y’Igihugu y’Akagera kuva mu 2015
Pariki y’Igihugu y’Akagera yatangaje ko kuva Intare zongerwa muri iyi Pariki mu 2015, umubare wazo umaze kwikuba gatatu ndetse n’abasura iyi pariki bakomeje kwiyongera, ari nako umusaruro wayo mu bijyanye n’amafaranga na wo urushaho kuzamuka.
Pariki y’Igihugu y’Akagera yatangaje ko kuva Intare zongerwa muri iyi Pariki mu 2015, umubare wazo umaze kwikuba gatatu ndetse n’abasura iyi pariki bakomeje kwiyongera, ari nako umusaruro wayo mu bijyanye n’amafaranga na wo urushaho kuzamuka.
Imibare mishya y’ikigo African Parks gicunga iyi pariki, igaragaza ko mu mwaka ushize yasuwe n’abantu basaga 44,000, aho abasaga kimwe cya kabiri muri bo ari Abanyarwanda.
Ibyo byanatumye yinjiza amafaranga agera kuri miliyoni $2, ari nabwo bwa mbere ageze kuri icyo gipimo mu mateka y’iyi pariki.
Inyungu y’iyi pariki imaze kwiyongera hejuru ya 900 kuko yavuye ku $200,000 mu 2010, ku buryo iyi pariki igeze ku rwego nibura yihaza mu ngengo y’imari ku gipimo cya 75%.
African Parks ikomeza iti “Nyuma y’imyaka y’imyiteguro, binyuze mu miyoborere myiza n’uburyo bwo kubahiriza amategeko, umwaka wa 2017 wasize amateka y’igarurwa ry’inkura 18 z’umukara nyuma y’imyaka 10 zihacitse, bigizwemo uruhare na Howard G.
Buffett Foundation.
“Izindi Ntare ebyiri z’ingabo zongerewe muri Pariki y’Akagera mu 2017 kugira ngo zigire uruhare mu kororoka kwazo, ku buryo zimaze kwikuba gatatu kuva zagarurwamo mu 2015.
Mu gihe ubu gushimuta inyamaswa byakumiriwe, inyamaswa z’ingenzi muri pariki zikomeje kororoka.
Pariki y’Igihugu y’Akagera ni yo ikuze kuruta izindi mu Rwanda, kuko yashinzwe ahagana mu 1934.
Gusa mu myaka 25 ishize yendaga kuzimira kubera ibibazo birimo na Jenoside yakorewe Abatutsi, ariko aho amahoro yongeye gusagambira mu gihugu, hashyizwe imbaraga mu gusana iyi pariki, ihabwa ubwinyagamburiro bwa pariki n’inyamaswa zari zarashizemo zongera gushyirwamo.
Mu 2010 nibwo ikigo African Parks kizobereye mu gucunga pariki zitandukanye cyeguriwe imicungire ya Pariki y’igihugu y’Akagera, ku bufatanye n’Ikigo cy’Igihugu cy’Iterambere, RDB.
Mu 2015 nibwo iyi pariki yongeye gusubizwamo Intare, nyuma y’uko zaje guhigwa ndetse zikicwa ahagana mu 1990, ndetse mu mwaka wa mbere izi ntare zari zimaze kwikuba kabiri ubwo havukaga ibyana 11.
Mu mwaka wa 2017 haje kongerwamo intare ebyiri z’ingabo zivuye muri Afurika y’Epfo, zirushaho kwiyongera.
Ibyo byagiye bigendana no kuvugurura amategeko akumira abashimuta inyamaswa, hashyirwaho itsinda rishinzwe kubashakisha ryifashishije imbwa zatojwe, hanashyirwaho uruzitiro rwa kilometero 120 rurimo amashanyarazi akomoka ku zuba rutandukanya Pariki n’ubutaka bwagenwe nk’ubuhumekero bwayo.
Hagamijwe kugabanya uguhura kw’abantu n’inyamaswa.
Mu gushishikariza Abanyarwanda kurushaho gukunda ubukerarugendo, abanyeshuri bagera ku 1800 nibura basura iyi pariki buri mwaka hamwe n’abarimu babo.
Ubu iyi pariki ni imwe mu zikomeye muri Afurika kuko ifite inyamazwa eshanu zifatwa nk’izikaze kurusha izindi kuri uyu mugabane, ari zo Inkura, Intare, Imbogo, Inzovu n’Ingwe.
Abana 25 b’Ingagi bagiye kwitwa amazina mu muhango wateguwe ku nshuro ya 15
Ikigo cy’Igihugu cy’Iterambere, RDB, kiri mu myiteguro y’umunsi ngarukamwaka wo Kwita Izina, aho muri uyu mwaka abana 25 b’ingagi ari bo bazahabwa amazina, mu muhango ugiye kuba ku nshuro ya 15.
Ikigo cy’Igihugu cy’Iterambere, RDB, kiri mu myiteguro y’umunsi ngarukamwaka wo Kwita Izina, aho muri uyu mwaka abana 25 b’ingagi ari bo bazahabwa amazina, mu muhango ugiye kuba ku nshuro ya 15.
Kwita Izina ni umuhango witabirwa n’abashyitsi baba abo ku rwego rw’igihugu na mpuzamahanga, aho ingagi ziba zavutse buri mwaka zihabwa izina, mu mugenzo umaze kumenyerwa kandi ufite uruhare mu kumurikira amahanga ibyiza u Rwanda rufite mu bukerarugendo.
Iki gikorwa kiri mu rwego rwo kubungabunga ibidukikije, giteganyijwe ku wa 6 Nzeri mu Kinigi mu Karere ka Musanze.
Ibarura ryakozwe mu 2016 ryerekanye ko umubare w’ingagi ukomeje kwiyongera mu gice cy’ibirunga, aho habarurwaga ingagi 604 ziba mu miryango 41, bingana n’izamuka rya 26% kuko zavuye kuri 480 zabarurwaga mu mwaka wa 2010.
Iki ni ikimenyetso cy’intambwe ikomeye yatewe mu kubungabunga ingagi, ku buryo ziheruka kuvanwa mu mubare w’inyamaswa zugarijwe n’ibyago byo gukendera.
Imbaraga u Rwanda rukoresha mu kubungabunga urusobe rw’ibinyabuzima zikomeje no gutanga umusaruro kubera ko n’inyungu ituruka mu bukerarugendo igenda izamuka, hamwe n’abasura ingagi by’umwihariko.
Mu 2017 Pariki y’Igihugu y’Ibirunga yasuwe n’abantu 35 567, ibyara inyungu ya miliyoni $16.
Guverinoma yashyizeho uburyo bwo gusangiza abaturage baturiye pariki ku nyungu ituruka mu bukerarugendo, aho kuva mu 2005 bahabwaga 5% k’umusaruro wabwo, mu 2017 aza kongerwa agera ku 10%.
Byatumye haterwa inkunga imishinga 730 y’abaturage ibarirwa agaciro kari muri miliyoni $6.
1, birimo amashuri, amavuriro, ibigega by’amazi n’ibindi bikorwa mu mirenge 12 yo mu Turere tune dukora kuri Pariki y’Igihugu y’Ibirunga.
Ni ibikorwa bimaze guhanga imirimo igera ku 1,500.
Afurika y’Epfo: COVID-19 yatumye intare zibona ubwisanzure , ziri kugaragara ziryamye mu mihanda (amafoto)
Inyamaswa ni bimwe mu biremwa biri kungukira cyane mu ngamba zo kubuza abantu kugendagenda kubera coronavirus.
Muri Pariki ya Kruger muri Afurika y’Epfo, intare ziri kugaragara zigandagaje mu mihanda yo muri pariki, ahantu zitapfaga kugera mu bihe bisanzwe.
Inyamaswa ni bimwe mu biremwa biri kungukira cyane mu ngamba zo kubuza abantu kugendagenda kubera coronavirus.
Muri Pariki ya Kruger muri Afurika y’Epfo, intare ziri kugaragara zigandagaje mu mihanda yo muri pariki, ahantu zitapfaga kugera mu bihe bisanzwe.
Amafoto yakwirakwijwe kuri internet agaragaza intare zo muri iyo pariki ziryamye mu mutuzo, mu mihanda ya kaburimbo inyuramo imodoka zitwaye ba mukerarugendo basura iyo pariki.
Ubuyobozi bwa pariki ya Kruger buherutse gushyira hanze amafoto y’izo ntare ziryamye mu mihanda , buvuga ko ubusanzwe zitajyaga zihagera kubera ko hanyuraga ba mukerarugendo benshi.
Guhera tariki 25 Werurwe uyu mwaka, ibikorwa byo gusura pariki muri Afurika y’Epfo byarahagaritswe, bituma abakerarugendo bakundaga kuza muri iyo pariki babihagarika.
Umuvugizi w’iyo pariki, Isaac Phaahla yabwiye CNN ati “Ubusanzwe kuzibona ziryamye mu muhanda ku manywa ntibyakundaga kubaho kuko hahoraga urujya n’uruza bigatuma zihungira mu bihuru.
Icyakora, Isaac Phaahla yavuze ko kuba abakerarugendo batakiza kureba inyamaswa, nta byinshi byahinduye ku myitwarire yazo kuko nubundi aho zari zisanzwe ziba ari ho zikiba.
Perezida wa Afurika y’Epfo Cyril Ramaphosa yatangaje ko kuguma mu rugo hirindwa coronavirus bizakomeza kugeza mu mpera za Mata uyu mwaka.
RDC: Abarinzi 12 ba Pariki y’Igihugu ya Virunga bishwe n’abantu bitwaje intwaro
Umuvugizi wa Pariki y’Igihugu ya Virunga muri Repubulika Iharanira Demokarasi ya Congo, yemeje ko abarinzi 12 ba pariki bishwe mu gitero cyagabwe n’abantu bitwaje intwaro.
Umuvugizi wa Pariki y’Igihugu ya Virunga muri Repubulika Iharanira Demokarasi ya Congo, yemeje ko abarinzi 12 ba pariki bishwe mu gitero cyagabwe n’abantu bitwaje intwaro.
Nk’uko AFP yabitangaje, iki nicyo gitero gihitanye abantu benshi muri iyi pariki, ndetse umuvugizi wayo yatangaje ko hari abandi bantu batandatu bakomeretse, kimwe n’abasivili bane banyuraga muri iyo pariki.
Umwe mu bakozi b’inzego z’umutekano ariko yavuze ko abapfuye ari abantu 13 barinda pariki n’abasivili batanu.
Pariki y’Igihugu ya Virunga ikora ku Rwanda na Uganda, ibarizwamo ingagi ariko ntabwo ku ruhande rwa Congo isurwa uko bikwiye kubera ibibazo by’umutekano.
Uruhande rusurwa nta nkomyi ni ku Rwanda, uretse ko ibikorwa by’ubukerarugendo byahagaze kubera icyorezo cya Coronavirus.
Iyi pariki nabwo yaherukaga guhagarika ibikorwa byo kuyisura hagati ya Gicurasi na 2018 kugeza mu ntangiro z’umwaka ushize.
Ni umwanzuro wafashwe nyuma y’uko ba mukerarugendo babiri b’Abongereza bari bashimutiwemo.
Baje kurekurwa ariko umurinzi wa pariki yicirwa mu kubashimuta.
U Rwanda rwashyizwe ku mwanya wa kabiri muri Afurika mu bihugu byakiriye inama nyinshi mu 2019
Ishyirahamwe Mpuzamahanga rishinzwe gutegura Inama zikomeye (ICCA) ryashyize u Rwanda n’Umujyi wa Kigali by’umwihariko, ku mwanya wa kabiri mu bihugu byakiriye inama mpuzamahanga nyinshi muri Afurika mu 2019.
Ishyirahamwe Mpuzamahanga rishinzwe gutegura Inama zikomeye (ICCA) ryashyize u Rwanda n’Umujyi wa Kigali by’umwihariko, ku mwanya wa kabiri mu bihugu byakiriye inama mpuzamahanga nyinshi muri Afurika mu 2019.
Raporo ya ICCA y’umwaka ushize yerekana ko u Rwanda rwari ku mwanya wa kabiri n’ubundi inyuma y’Umujyi wa Cape Town muri Afurika y’Epfo, ku rutonde rwasohotse ku wa 13 Gicurasi 2019, rugaragaza uko imijyi yishimiwe mu kwakira inama mpuzamahanga mu 2018.
Icyo gihe u Rwanda rwari rwazamutseho umwanya umwe kuko mu 2017 rwari ku wa gatatu inyuma y’imijyi ya Cape Town muri Afurika y’Epfo [yongeye kwisubiza uwo mwanya] na Marrakesh muri Maroc.
Raporo yerekana uko ibihugu byakiriye inama mpuzamahanga mu 2019 yasohotse kuri uyu wa 12 Gicurasi 2020 yerekana ko u Rwanda rwisubije umwanya wa Kabiri.
Umuyobozi w’Ikigo gishinzwe kumenyekanisha Ubukerarugendo bushingiye ku Nama (RCB), Nelly Mukazayire, yavuze ko ari amakuru meza yerekana ko urwego rw’ubukerarugendo bushingiye ku nama rukomeje gutera imbere.
Ati “Aya ni amakuru meza na gihamya ko ingamba z’ubukerarugendo bushingiye ku nama ziri kugira agaciro.
Tuzakomeza gushaka uko twakora neza dufatanyije n’abanyamuryango bacu, n’abafatanyabikorwa bacu kugira ngo tuzakomeze kuza mu myanya myiza mu myaka iri imbere.
Uru rutonde rukorwa hashingiwe ku nama mpuzamahanga zizwi igihugu cyakiriye by’umwihariko iziba mu gihe runaka [inshuro imwe cyangwa ebyiri mu mwaka].
Izi nama zigomba kuba zibera mu bihugu nka bitatu bitandukanye, zikitabirwa n’abantu basaga 50.
ICCA kugeza ubu ifite abanyamuryango bagera kuri 50 muri Afurika, igihugu cya Afurika y’Epfo nicyo kiri ku mwanya wa mbere mu kwakira neza inama mpuzamahanga.
Ubukerarugendo bushingiye ku nama mu Rwanda bwinjiza angana na 20% by’amafaranga yose igihugu gikura mu bukerarugendo angana na miliyoni $56.
Muri Kigali hari ibyumba ibihumbi 10 n’ahantu heza hafite ubuso bwa metero kare ibihumbi 50 hakira inama.
U Rwanda rwari rwihaye intego yo kwinjiza miliyoni $88, mu bukerarugendo bwa 2019.
Cyakora ku byari biteganyijwe mu 2020 kugeza ubu hamaze kubaho igihombo cya 10% bitewe n’inama zagombaga kuba hagati ya Werurwe na Mata zasubitswe kubera COVID-19.
Mu nama zikomeye u Rwanda rwiteguraga kwakira zigakomwa mu nkokora n’icyorezo cya COVID -19 harimo inama y’abakuru b’ibihugu na za guverinoma z’ibihugu bikoresha Icyongereza CHOGM yigijwe inyuma.
Mu bituma u Rwanda ruza imbere mu bihugu byakira neza inama mpuzamahanga harimo kuba ari igihugu gitekanye, kirangwa n’isuku, kikaba cyaranoroheje uburyo bwo gutanga visa n’ibindi.
Imibare ya ICCA yerekana ko habaye inama 13 254 mu 2019 ari nazo nyinshi yabaruye kuva itangiye gutangaza urwo rutonde.
Umwana w’ingagi yitwa Icyamamare yatangiye gushakirwa izina binyuze kuri National Geographic
Mu gihe hitegurwa umuhango wo Kwita Izina, Shene ya Televiziyo y’Abanyamerika “National Geographic" yatangije itora rigamije guhitamo izina ry’umwana w’ingagi yitwa Icyamamare binyuze ku mbuga nkoranyambaga zayo.
Mu gihe hitegurwa umuhango wo Kwita Izina, Shene ya Televiziyo y’Abanyamerika “National Geographic" yatangije itora rigamije guhitamo izina ry’umwana w’ingagi yitwa Icyamamare binyuze ku mbuga nkoranyambaga zayo.
Mu Rwanda bimaze kumenyerwa ko buri mwaka, abana b’ingagi zo mu Birunga bahabwa amazina mu birori bizwi nko “Kwita Izina" bibera mu Kinigi mu Karere ka Musanze.
Umuhango wo “Kwita Izina" abana b’ingagi 25 ku nshuro yawo ya 15, uteganyijwe ku wa 6 Nzeri 2019.
Ikigo cy’Igihugu cy’Iterambere (RDB) kuri iyi nshuro kibinyujije muri gahunda ya Visit Rwanda cyasabye abakurikira imbuga nkoranyambaga za National Geographic ubufasha bwo guhitamo izina ry’umwana umwe mu bazahabwa izina uyu mwaka.
Abakoresha imbuga nkoranyambaga bashobora guhitamo izina ryabanyuze muri abiri yashyizwe ku nkuta za Facebook na Twitter za National Geographic.
National Geographic ikurikirwa n’abantu miliyoni 23 n’ibihumbi 200 kuri Twitter yasabye abakunzi bayo guhitamo izina rimwe muri abiri arimo “Intego" na “Imyato" yatoranyijwe n’abayobora ba mukerarugendo basura ingagi, abazivura n’abandi bazikurikirana buri munsi.
National Geographic yanditse kuri Twitter yayo ko izina “Intego" rijyanye n’ubuzima bw’uwo mwana w’ingagi mu cyerekezo cy’u Rwanda cyo kubungabunga ibinyabuzima bigiye gukendera; “Imyato" ni izina riha icyubahiro abafashije u Rwanda mu iterambere rya gahunda zo kurinda urusobe rw’ibinyabuzima.
Uyu mwana w’ingagi uri gushakirwa izina avuka ku yitwa Icyamamare yo mu muryango wa Kwitonda ugizwe n’ingagi 34.
Yavutse ku wa 1 Nyakanga 2018.
Abahitamo izina rizitwa uyu mwana bahawe amasaha 72 yo gutora; irizagira amajwi menshi rizatangazwa na Gafotozi w’inyamaswa zo mu gasozi wa National Geographic, Ronan Donovan, ku munsi nyirizina wo Kwita Izina.
Mu bandi bamenyekanye bazita amazina abana b’ingagi barimo Tony Alexander Adams wabaye kapiteni wa Arsenal FC; Umuholandi, Louis Van Gaal watoje Bayern Munich, Ajax Amsterdam, FC Barcelona, Ikipe y’Igihugu y’u Buholandi na Manchester United; umuhanzi ukomoka muri Amerika Ne-Yo; Meddy n’umubyinnyi w’icyamamare Sherrie Silver.
Kuva umuhango wo Kwita Izina watangizwa mu 2005, abana b’ingagi 281 bamaze guhabwa amazina.
National Geographic ni Televiziyo ibarizwa muri Amerika; izwi mu biganiro by’urusobe rw’ibinyabuzima, ibidukikije, siyansi, umuco n’amateka.
Isanzwe ikorana na Arsenal mu kumenyekanisha ubukerarugendo bw’u Rwanda.
Ubufatanye bw’impande zombi buzageza mu 2021, buzibanda ku gukora inkuru zivuga ku byiza nyaburanga bigize ubukerarugendo bw’u Rwanda, aho zizajya zerekanwa kuri iyi televiziyo n’imbuga nkoranyambaga zayo.
Fifteen years on, the Kwita Izina tradition continues—and you can help choose the name of one of this year’s babies! You've got 72 hours to cast your vote and name one of Rwanda's new baby mountain gorillas.
— National Geographic (@NatGeo) August 28, 2019
U Rwanda rumaze kungukira miliyari 36 Frw mu bufatanye na Arsenal
Ikigo cy’Igihugu gishinzwe Iterambere (RDB) cyatangaje ko ubufatanye bw’u Rwanda n’ikipe y’umupira w’amaguru ya Arsenal bumaze kugira inyungu ibarirwa muri miliyoni 36 z’amapawundi, ni ukuvuga asaga miliyari 36 Frw.
Ikigo cy’Igihugu gishinzwe Iterambere (RDB) cyatangaje ko ubufatanye bw’u Rwanda n’ikipe y’umupira w’amaguru ya Arsenal bumaze kugira inyungu ibarirwa muri miliyoni 36 z’amapawundi, ni ukuvuga asaga miliyari 36 Frw.
Byatangajwe kuri uyu wa Kabiri mu kiganiro n’abanyamakuru mu gihe hitegurwa umunsi wo Kwita Izina abana b’ingagi 25.
Umwaka ushize binyuze mu kigo gishinzwe guteza imbere ubukerarugendo bushingiye ku nama, Rwanda Convention Bureau, u Rwanda rwinjiye mu bufatanye bw’imyaka itatu n’ikipe ya Arsenal FC, ikazajya yambara imyenda yanditseho ‘Visit Rwanda’ ndetse ikarumenyekanisha mu bundi buryo butandukanye.
Ku cyumweru tariki 12 Kanama 2018, nibwo ubufatanye bw’u Rwanda n’ikipe ya Arsenal FC bwatangiye ku mukino iyi kipe yakinagamo na Manchester City.
RDB ntiyatangaje amafaranga yishyuye iyo kipe iri mu zikunzwe ku Isi, gusa ivuga ko ari ayari ateganyirijwe kumenyekanisha u Rwanda no kureshya abashoramari na ba mukerarugendo.
Umuyobozi Mukuru mu Kigo cy’Igihugu cy’Iterambere RDB, ushinzwe ubukerarugendo, Belise Kaliza yabwiye abanyamakuru ko ubufatanye bw’u Rwanda na Arsenal bumaze kubyara umusaruro nyuma y’umwaka umwe butangiye.
Yavuze ko bifashishije imibare yakusanyijwe n’ibigo mpuzamahanga, inyungu u Rwanda rumaze kuvana muri ubwo bufatanye ibarirwa muri miliyari 36 Frw.
Ati “Mbere yo gusinya ayo masezerano 71 % by’amamiliyoni y’abafana ba Arsenal ntibabonaga u Rwanda nk’ahantu ho gusura ariko mu mpera z’umwaka wa mbere w’ubufatanye , kimwe cya kabiri cyabo babona u Rwanda nk’ahantu ho gusura.
Kaliza yavuze ko mu mwaka wa 2018 ba bakerarugendo bavuye mu Bwongereza baza mu Rwanda biyongereyeho 5 % .
Yakomeje avuga ko uburyo bwamamaza ubukerarugendo bw’u Rwanda bwakozwe na Arsenal, bwageze ku bantu miliyoni 4.
3 , akaba asanga ari umusaruro ufatika.
Ati “Bivuze ko ishusho yacu iri kubonwa n’abantu basaga miliyoni enye ku Isi.
N’iyo wakoresha kwamamaza kuri Televiziyo ntiwabasha kubona abantu nk’aba.
Ni igihamya ko bifite akamaro.
Inyungu kandi y’ubwo bufatanye RDB igaragaza ko ibonekera mu mubare w’abatangiye gukurikira ibikorwa byo gusura u Rwanda (Visit Rwanda) aho ku mbuga nkoranyambaga nka Youtube ababikurikira biyongereye ku kigero cya cya 100 % , kuri Instagram biyongeye ku kigero cya 507 %, kuri Twitter biyongera ku kigero cya 72 % naho kuri Facebook biyongeyere ku kigero cya 44 %.
Naivasha Oakes ushinzwe ubufatanye bw’u Rwanda n’ikipe ya Arsenal, yavuze ko iyo mibare y’agaciro k’inyungu u Rwanda rumaze kuvana muri ubwo bufatanye, hifashishijwe uburyo butandukanye bwabazwe n’ibigo bizobereye.
Ati “Aha mbere harebwaga agaciro ko kwamamaza kuri za Televiziyo, ibiganiro n’ibijyanye no kwamamaza u Rwanda bitangazwa buri gihe iyo Arsenal iri gukina , ako gaciro kabarwa n’ibigo mpuzamahanga mu kubarura iby’itangazamakuru , bakanareba uburyo uko kwamamaza u Rwanda birebwa , bakareba bati ese uko kwamamaza iyo u Rwanda ruba rubyishyura rwari kwishyura angahe.
Umuyobozi w’Ishyirahamwe ry’Abatwara n’abatembereza ba mukerarugendo mu Rwanda (RTTA) Mutoni Bonita, yavuze ko bishimishije kubona ubufatanye nk’ubwo bumaze gutuma u Rwanda rumenyekana hirya no hino ku Isi.
Yavuze ko nk’abakurikiranira hafi iby’ubukerarugendo, ba mukerarugendo bavuye mu Bwongereza bagiye bagabanyuka mu bindi bihugu mu minsi ishize kubera ibibazo by’icyo gihugu cyivanye mu Muryango w’Ubumwe bw’Uburayi (Brexit) na Ebola ivugwa mu karere u Rwanda ruherereyemo.
Mutoni yavuze ko kuba mu Rwanda bariyongereye bigaragaza agaciro k’ubufatanye na Arsenal.
Ati “Dukwiriye gushimira RDB ku bw’imbaraga mu kongera abakerarugendo b’abongereza mu Rwanda.
Ahanini haba mu Karere n’ahandi umubare wabo wagiye hasi kubera nka Brexit na Ebola ariko siko byagenze mu Rwanda.
Umwaka ushize wa 2018, mu Rwanda haje abakerarugendo bangana na miliyoni 1.
Amafoto: Niyonzima Moise
Radisson Blu yabaye iya mbere mu Rwanda yahawe igihembo cya hoteli itekanye
Radisson Blu Hotel and Convention Centre, imwe muri hotel zikomeye mu Rwanda, yabaye iya mbere mu Rwanda n’iya gatatu muri Afurika yahawe igihembo cya hoteli ituje kandi ifite umutekano.
Radisson Blu Hotel and Convention Centre, imwe muri hotel zikomeye mu Rwanda, yabaye iya mbere mu Rwanda n’iya gatatu muri Afurika yahawe igihembo cya hoteli ituje kandi ifite umutekano.
Ku wa 5 Kanama 2019 ni bwo byatangajwe ko Radisson Blu Hotel and Convention Centre yegukanye iki gihembo gitangwa n’Ikigo Mpuzamahanga gihemba hoteli zifite ituze n’umutekano cyitwa Safehotels Alliance AB.
Iki gihembo gihabwa hoteli zateye intambwe ishimishije mu gushyira mu bikorwa politiki n’ingamba zo kubungabunga ituze n’umutekano kandi zikubahiriza amabwiriza y’ubuziranenge.
Iki kigo gitanga iki gihembo cyemewe kandi gikorana n’Ishyirahamwe ry’ibigo bya ba mukerarugendo birimo Ihuriro Mpuzamahanga rishinzwe ibyo gutegura inama zikomeye (ICCA) n’Ibiro by’Umuryango w’Abibumbye bishinzwe gukumira Ibiza (UNISDR).
Umuyobozi wa Radisson Blu Hotel and Convention Centre, Denis J.
Dernault, yavuze ko bishimiye kuba hoteli yakiriye icyo gihembo gikomeye.
Yakomeje agira ati “Ituze n’umutekano by’abakiliya bacu ni ikintu duha agaciro gakomeye kandi tuzirikana ko ingamba nk’izo zishyirwa mu bikorwa.
Abakozi bacu bazakomeza gutozwa kubahiriza amabwiriza mu nama zidasanzwe, dukomeze kubigira iby’ibanze.
Yasobanuye ko Radisson Blu Hotel and Convention Centre izi neza ko icy’ibanze abagenzi bishimira aho batemberera ari ituze n’umutekano bahasanga, bityo kuba yabiherewe igihembo bizatuma abayigana barushaho kuyigirira icyizere.
Radisson Blu Hotel yahawe igihembo cya hoteli itekanye kandi yiyubashye nyuma y’igenzura yakorewe ku ngingo zisaga 220 zishingirwaho kugira ngo hoteli runaka ishyirwe mu zitekanye.
Harebwa ibyiciro bitandatu bitandukanye birimo umutekano w’inyubako, imiterere ya hoteli n’uburyo ihugura abakozi, ibikoresho bikumira inkongi, ibikoresho byifashishwa mu gucunga umutekano n’uburyo ikemura ibibazo ihuye nabyo.
Radisson Blu Hotel and Convention Centre, yagiye ihabwa ibindi bihembo birimo icyo yegukanye mu cyiciro cya hoteli zifite igishushanyo cyiza n’izikomeje gutera imbere muri Afurika, icya Hotel ibereye gukorerwamo Inama (Best Conference); Ubukerarugendo (Best Mice Hotel) n’Ishoramari mu Rwanda n’ibindi.
Radisson Blu Hotel and Convention Centre iherereye ku Kimihurura mu Mujyi wa Kigali.
Ifite ibyumba 291, birimo n’icyagenewe abo ku rwego rwo hejuru (Royal Suite) kiri ku buso bwa metero kare 700.
Igice cyayo gishushe nk’Inzu y’Umwami igaragara i Nyanza, cyakira abantu 2600.
Iyi nyubako yafunguye imiryango mu 2016, ifite ubushobozi bwo kwakira inama y’abantu 5000 icyarimwe n’umwanya uhagije ushobora kuberamo ibikorwa by’ubucuruzi, imyidagaduro n’ibindi birori.
[email protected]
Mu mafoto: Imiterere ya ’beach’ 10 za mbere nziza ku Isi mu 2019
Kuruhuka ni kimwe mubyo abantu bahuriraho mu buzima, ariko bagatandukanira k’uburyo baruhuka.
Bari abumva ko bagomba kuryama igihe kinini kugira ngo baruhuke, hari abareba filimi, hari abasoma ibitabo bikaba aribyo bibaruhura cyangwa bagasura n’inshuti.
Kuruhuka ni kimwe mubyo abantu bahuriraho mu buzima, ariko bagatandukanira k’uburyo baruhuka.
Bari abumva ko bagomba kuryama igihe kinini kugira ngo baruhuke, hari abareba filimi, hari abasoma ibitabo bikaba aribyo bibaruhura cyangwa bagasura n’inshuti.
Kujya ku mucanga wo ku mazi (beach) ni kimwe mubyo abantu bakunda gukora baruhuka cyangwa bishimisha.
Urubuga rwa Big 7 Travel rwashyize ahagaragara beaches 10 za mbere zikunzwe mu 2019, rwifashishije ibitekerezo by’abakozi barwo n’abasomyi barwo 6,105 babajijwe.
Iyi beach iherereye mu karere ka Exuma mu gihugu cya Bahamas.
Bivugwa ko ingurube cyari kimwe mu by’ingenzi mu bucuruzi bwo muri Bahamas, bikaba bugingo n’ubu kuri uwo mucanga hakirangwa ingurube.
Kanuhura n’imwe muri beach 10 za mbere ku isi nziza ikaba iherereye mu gihugu cya Maldives, muri Asia y’amajyepfo.
Playa Ruinas
Playa Ruinas ni beach iherereye mu gihugu cya Mexique ikaba izwiho kugira umucanga mwiza w’umweru n’amazi ateye amabengeza.
Ni n’ahantu habumbatiye amateka y’ingenzi.
Abatuye Amerika y’Amajyepfo no ku yindi migabane usanga basura iyo beach ku bwinshi.
Source d’Argent
Source d’Argent ni beach iherereye ku Nyanja y’Abahinde mu gihugu cya Seychelles.
Ikikijwe n’ibitare binini bitangaje.
Reynisfjara Beach
Iyi ni beach izwi cyane kubera umwihariko wayo wo kugira umucanga w’umukara, ikaba iherereye mu gihugu cya Iceland.
Impamvu zatumye umucanga wo kuri iyi beach uba umukara n’iruka ry’ikirunga, gusa ibi ntibiyibuza kuza mu icumi za mbere nziza mu 2019.
Secret Lagoon
Iyi beach ya gatanu ku rutonde rw’inziza mu 2019 iherereye mu gace ka El Nino ku kirwa cya Palawan mu gihugu cya Philippines.
Kugira ngo uyigereho bigusaba kubanza koga ukanyura mu bitare biyikikije.
Kujya kuri uwo mucanga ugahabwa n’ifunguro byagutwara agera ku Frw 29, 250.
Iyi ni beach iherereye mu birwa bya Turks na Caicos hagati y’igihugu cya Bahamas na Repubulika y’Abadominikani.
Ifite umucanga w’umweru ukundwa cyane n’abakerarugendo.
Fig Tree Bay
Iyi ni beach ya gatatu mu nziza ku isi mu 2019 iherereye mu gihugu cya Chypre.
Kwicara ku mucanga waho ni ubuntu kuri bose ariko kujya ku dutanda n’imitaka byo birishyuzwa.
Mu 2011, iyi beach yaje ku mwanya wa 3 mu nziza ku mugabane w’Iburayi.
Whitehaven Beach
Whitehaven iri ku mwanya wa kabiri mu nziza ku isi mu 2019, ikaba iherereye mu gihugu cya Australie ku kirwa cya Whitsunday.
Ifite uburebure bwa kilimetero zirindwi ikaba ifite n’umucanga w’umweru.
Zlatni Rat
Nkuko bitangazwa na Big 7 travel, Zlatni Rat niyo beach ya mbere nziza ku isi mu 2019.
Iherereye mu gihugu cya Croatia bakaba bakunda kuyita ihembe rya zahabu kubera imisusire yayo.
Iyi beach kandi ifite umwihariko wo kugenda yihinduranya amabara nyuma ya buri metero 10 na 20.
Izenguruswe n’imikindo itanga umuyaga mwiza ku bayigana.
Ibiciro bya hoteli na serivisi z’ubukerarugendo byagabanyijwe, zimwe ziracyafunze
Serivisi zimwe na zimwe za hoteli zikomeje gufungurwa, ariko byose byitondewe cyane kubera icyorezo cya Coronavirus cyahagaritse imirimo myinshi mu gihugu, urwego rw’amahoteli rugahungabana kurusha izindi.
Serivisi zimwe na zimwe za hoteli zikomeje gufungurwa, ariko byose byitondewe cyane kubera icyorezo cya Coronavirus cyahagaritse imirimo myinshi mu gihugu, urwego rw’amahoteli rugahungabana kurusha izindi.
Ku wa 16 Kamena inama y’abaminitiri yemeye isubukurwa ry’ubukerarugendo bwo mu gihugu na mpuzamahanga ku bashyitsi baje mu ndege zihariye, hotel zemererwa kwakira inama.
Nyamara iyo uganiriye n’abanyamahoteli usanga iziciriritse cyangwa motel ubu arizo zirimo gukora kuko utubari rusange twafunzwe, naho izihanitse zinatanga serivisi zo ku rwego rwo hejuru zifunze imiryango kugeza magingo aya.
Bitewe n’ihungabana ry’ingendo mpuzamahanga, ibigo bicuruza serivisi zo kwakira abantu n’ubukerarugendo amaso biyahanze abaturuka imbere mu gihugu, ku buryo icyemezo kirimo kuza imbere y’ibindi ari ukugabanya ibiciro ngo bihuzwe n’isoko.
Hahereye ku byo gusura ingagi byagabanyijwe kuri 86% bigera ku $ 200 ku Banyarwanda na 67% ku banyamahanga batuye mu Rwanda biba $500, ku bandi hagumaho $1500 yasabwaga buri wese ukeneye kureba ingagi.
Ikigo Mantis Rwanda gifite Epic Hotel & Suites, Akagera Game Lodge na Kivu Marina Bay Hotel, kivuga ko kugeza mu mpera za Nyakanga 2020, nk’umuntu ashobora kwishyura ijoro rimwe muri hotel, irya kabiri akagabanyirizwa kuri 50%, cyangwa yakwishyura amajoro abiri akongezwa irya gatatu kuri hotel zacyo zose.
Muri ubwo buryo kandi ikigo gitanga serivisi z’indege nko ku bashaka gutembera u Rwanda cyangwa mu zindi gahunda, Akagera Aviation, cyo cyashyizeho igabanya rya 30%.
Nko kuva ku wa 1 Nyakanga kugeza ku wa 30 Nzeri 2020, abashaka gukora urugendo rw’amasaha abiri muri kajugujugu R44 y’imyanya itatu, igiciro cyavuye ku $1600 kiba $1120 naho muri A119 y’imyanya itandatu cyavuye ku $4000 kiba $2800.
Ku rugendo rw’iminota 30, igiciro cyavuye ku $500 ku ndege y’imyanya itatu kigera ku $350, naho ku y’imyanya itandatu kiva ku $1000 kigera ku $700.
Nk’urugendo rwo kuva i Kigali ukajya kureba inyamaswa muri Pariki y’Igihugu y’Akagera ugenda na kajugujugu y’imyanya itatu, igiciro cyavuye ku $1440 kigera ku $1008, mu y’imyanya itandatu kiva ku $3000 kigera ku $2100.
Abagana hotel n’ubukerarugendo baracyisuganya
Umuyobozi wa La Palisse Hotel y’inyenyeri enye, Nsengiyumva Hubert, avuga ko nubwo hoteli zakomorewe hakiri ikibazo ku kubona abazigana, ku buryo bategereje kureba uko ukwezi kwa Nyakanga kuzaba kwifashe.
Kugeza ubu abakozi bahagaritswe ntibarasubira mu kazi, harimo kwifashishwa bake cyane bo kugira ngo nihagira ugana hotel atabura umwakira.
Yakomeje ati “Ibyumba birateguye, umuntu akeneye icyumba ashobora kukibona, ariko kuva bafungura nta mukiliya [uraboneka].
Gufungura ni buhoro buhoro, nidutangira kubona abantu bakeneye kuza hano, umuntu yahita agarura abakozi, akagabanya ibiciro n’ibindi.
Yavuze ko mu bigaragara abantu bafite ubukene kandi hoteli nyinshi zikorera ku nguzanyo za banki, ku buryo bijyanye n’ibibazo bihari, ari ngombwa kugabanya ibiciro “n’utwo duke ukatwakira nibura umwuka w’abantu nawo ukaza.
Yakomeje ati “Ntabwo tuzatangirira ku biciro biri hejuru, tugomba gutangirira hasi wenda umuntu akagenda azamuka bitewe n’uko abantu bagenda baza.
Ubungubu uje, usabye icyumba ntabwo turimo kugendera ku biciro bisanzwe, igiciro ni ukugabanya 50%, niba icyumba cyari ku madolari 100, ubu uzana amadolari 50 tukakiguha.
Uretse iyi hoteli ifite ibikorwa i Nyamata mu Karere ka Bugesera, Akarere ka Musanze kari imbere mu bukerarugendo kahungabanyijwe n’ihagarikwa ry’ibikorwa kubera Coronavirus, cyane ko ubukerarugendo buhakorerwa butunze benshi.
Umuyobozi Ushinzwe kwakira ubusabe bw’abakeneye kugana Amakoro Songa Lodge, imwe mu nyubako zihagazeyo yakira ba mukerarugendo, David Rutikanga, avuga ko batangiye kwakira abantu bashaka kuyigana mu minsi iri imbere.
Avuga ko bashyizeho uburyo bwo korohereza abantu bijyanye n’ibi bihe, aho umukiliya agabanyirizwa igiciro bitewe na serivisi yasabye.
Ati “Hari udusaba amajoro abiri kuko niyo make, hari udusaba atatu, ane, aho rero niho tugena igiciro kijyanye n’ibyo yadusabye.
Hoteli zimwe ntizirafungura
Nubwo hari hoteli zimwe zabaye zifunguye, Umuyobozi wa Onomo Hotel mu Rwanda, Nizey Emile, avuga ko bo babaye bafunze kubera icyorezo cya Coronavirus, ubu hari ibikorwa byinshi birimo kuvugururwa, hotel ikazafungurwa nibura muri Kanama.
Yakomeje ati “Nyuma yo kuhatunganya, nzaba ntegereje n’icyemezo mpuzamahanga kijyanye no kwirinda COVID, nikimara kuboneka nzafungura.
Umuyobozi Mukuru wa Serena Hotels mu Rwanda, Daniel Sambai, na we avuga ko bafunze kubera iki cyorezo, ubu hari icyizere ko izi hotel zishobora gufungurwa muri Nyakanga.
Ati “Rubavu irafunze kubera ko hari akato, Kigali Serena Hotel nayo iracyafunze, twizeye ko tuzafungura muri Nyakanga ariko navuga ko twishimiye icyemezo cyo gufungura inama, ubu turimo kurangiza ibijyanye n’amabwiriza y’isuku ku buryo tuzafungura twamaze no gushyiraho ibiciro bibereye abaturarwanda.
Sambai avuze ko ubu amaso bayerekeje ku bakiliya b’imbere mu gihugu, ku buryo mu minsi iri imbere bazashyiraho ibiciro bijyanye n’ubushobozi bwo mu gihugu.
Kugeza ubu ngo hari inama ebyiri zimaze gusaba kuzabera muri Serena muri Nyakanga, abandi barimo kugaragaza ubusabe bwo kurara muri hotel y’i Rubavu.
Yakomeje ati “Dutegereje gufungura ibikorwa kandi biragaragara ko abakiliya bacu bagomba kuba abo mu gihugu, hakazaza abo mu karere, abo hirya yaho bakazaza nyuma.
Ubu biratanga icyizere, nka Rubavu hari benshi barimo gusaba kuharara, ariko abantu bategereje ko hakomorerwa.
Nihakomorerwa hoteli izahita itangira, kuko hari abakiliya benshi bifuza gutuka i Kigali n’ahandi mu gihugu.
Guverinoma iheruka gushyiraho ikigega cyo gufasha inzego zahungabanyijwe cyane na Coronavirus, COVID-19 Economic Recovery Fund, cyatangiranye miliyari 101 Frw, ariko intego ni uko cyagera muri miliyari 200 Frw.
Guverineri wa Banki Nkuru y’u Rwanda ari nayo icunga iki kigega, John Rwangombwa, aheruka kuvuga ko byitezwe ko 50 ku ijana y’icyo kigega azajya mu gufasha urwego rw’amahoteli, nka rumwe mu zahungabanyijwe cyane n’ibi bihe kandi rwari rusanzwe rutorohewe.
Bibarwa ko rusanganwe inguzanyo za miliyari 137 Frw.
Werurwe gusa ubukerarugendo bwagize igihombo cya miliyari 34.
9 Frw, bivuye ku nama zasubitswe n’ibindi bikorwa by’ubukerarugendo byahagaritswe, kubera ingamba zafashwe mu gukumira ikwirakwira rya Coronavirus.
IATA yatanze amabwiriza akwiye gukurikizwa mu gufungura ingendo z’indege hirindwa Coronavirus
Ikigo Mpuzamahanga gishinzwe ingendo zo mu Kirere (IATA), cyashyizeho amabwiriza akwiriye gukurikizwa mu gihe ingendo z’indege zatangiye gufungurwa, byose bigakorwa hubahirizwa uburyo bwo kwirinda icyorezo cya Coronavirus.
Ikigo Mpuzamahanga gishinzwe ingendo zo mu Kirere (IATA), cyashyizeho amabwiriza akwiriye gukurikizwa mu gihe ingendo z’indege zatangiye gufungurwa, byose bigakorwa hubahirizwa uburyo bwo kwirinda icyorezo cya Coronavirus.
IATA igaragaza ko Guverinoma zikwiye gushyiraho uburyo bufasha mu gupima umuntu winjiye mu gihugu ku buryo bishobotse igisubizo kiboneka mu gihe gito cyane.
Ikindi IATA isaba ni uko ikiguzi cya serivisi zo gupima gikwiye kuba kiri hasi ku buryo kitabera imbogamizi abagenzi.
Umuryango mpuzamahanga ushinzwe ingendo za gisivile, (ICAO) uherutse gutangaza amabwiriza akwiye kwifashishwa n’abantu bagiye gufata indege, aho agomba kubahirizwa na Guverinoma zose.
Umuyobozi Mukuru wa IATA, Alexandre de Juniac, yavuze ko Sosiyete z’indege zirajwe ishinga no kugabanya ibyago byo gukwirakwira kwa COVID-19 binyuze mu ngendo zo mu kirere, ndetse ko gupima COVID-19 bikwiye kubigiramo uruhare rukomeye.
Ati “Ariko bikwiye gukorwa bijyanye n’amabwiriza ya ICAO agamije koroshya ingendo.
Asaba ko gupima bikwiye kujya bikorwa vuba bishoboka kandi bigatanga ibisubizo byizewe, bigakorerwa ku bantu benshi, aho avuga ko ari ingingo ikwiye ikubiye mu mabwiriza y’urugendo.
IATA isobanura ko gupima COVID-19 bizajya bikorwa mbere y’uko umuntu agera ku Kibuga cy’Indege kandi bigakorwa mbere y’amasaha nibura 24 y’urugendo.
Ikindi ni uko abagenzi bazajya bagera ku Kibuga cy’Indege biteguye guhita bagenda ku buryo byagabanya ubucucike bigafasha ko mu gihe hari uwanduye atahura n’abandi ngo abe yabanduza.
Gupima kandi bikwiye gukorwa mu buryo bworohereza abagenzi, ntibibabere umutwaro mu buryo bw’ubukungu, ibi bishingirwa ku kuba mu bihugu bimwe na bimwe by’u Burayi, gupima iki cyorezo bisaba ko umuntu yishyura amadolari nibura 200.
Gupima bigomba gukorwa mbere umuntu ategura urugendo cyangwa se bigakorerwa aho ahagurukira, mu gihe umugenzi apimwe agasanganwa iki cyorezo, ntabwo aba akibashije gukomeza urugendo rwe ahubwo ahita atangira kwitabwaho.
Icyo gihe uwo murwayi yitabwaho hagendewe ku mategeko y’igihugu arimo, ntabwo sosiyete y’indege isabwa kumusubiza aho aturutse cyangwa se ngo ihabwe ibindi bihano mu buryo bw’amafaranga cyangwa se ngo yamburwe uburenganzira bwo gukora ingendo muri icyo gihugu.
Abakora ingendo z’indege muri iki gihe basabwa kujya ku kibuga cy’indege bambaye agapfukamunwa ndetse aho biri ngombwa bakamenyekanisha imizigo yabo bifashishije ikoranabuhanga aho kuza kubikorera ku kibuga cy’indege.
Ku kibuga cy’indege, abantu bagirwa inama yo kwinjira bahanye intera, bagapimwa umuriro, bagera mu ndege nabwo bakibuka gukomeza kwambara udupfukamunwa banirinda kugendagenda mu ndege ahubwo umuntu akaguma hamwe ari nako abashinzwe isuku mu ndege bita cyane ku gukomeza gusukura indege.
Shira amatsiko ku mibereho y’Inkima zo mu Birunga zisangiye amateka na Richard Kandt (Amafoto)
U Rwanda ni igihugu gitatswe n’ibyiza byinshi birimo ahantu n’ibyiza nyaburanga bikunzwe n’abakerarugendo.
Muri ibyo harimo Inkima zifite ibara rya Zahabu (Golden Monkies) ziba muri Pariki y’Ibirunga.
U Rwanda ni igihugu gitatswe n’ibyiza byinshi birimo ahantu n’ibyiza nyaburanga bikunzwe n’abakerarugendo.
Muri ibyo harimo Inkima zifite ibara rya Zahabu (Golden Monkies) ziba muri Pariki y’Ibirunga.
Ni inyamaswa zishimishije zifite imico ijya gusa n’iya muntu, zifitanye amateka na Dr Richard Kandt, umuvumbuzi uzwi cyane mu mateka y’u Rwanda no mu Karere ka Afurika y’Uburasirazuba.
Dr Kandt yageze mu Rwanda ari gukora ubushakashatsi burimo gushakisha isoko y’uruzi rwa Nil mu myaka ya 1897 na 1906, ni nabwo yaje kubona mu Birunga Inkima zifite ibara rya zahabu, azandikaho inyandiko nyinshi ndetse zihabwa izina ry’ubushakashatsi rya ‘Cercopithecus kandti’.
Ubu bwoko bw’inkima bugaragara cyane mu Karere ka Afurika y’Iburasirazuba mu misozi y’Ibirunga ihuriweho na Pariki enye zirimo iy’Ibirunga yo mu Rwanda, iya Mgahinga muri Uganda, iya Virunga na Kahuzi-Biéga zo muri Repubulika Iharanira Demokarasi ya Congo.
Kuwa 7-10 Kanama 2019, umunyamakuru wa IGIHE kimwe n’abafite n’abakorera ibigo bifasha ba mukerarugendo mu Rwanda, basuye Inkima zo mu Birunga, mu rugendo rugamije gutangiza inzira nshya y’ubukerarugendo bushingiye ku muco n’amateka.
Uru rugendo ikigo gishinzwe Ingoro z’Umurage w’u Rwanda n’Umushinga w’Abadage wita ku iterambere (GIZ) byabageneye, rwibanze ku mateka y’Ubukoloni bw’Abadege mu Rwanda by’umwihariko urugendo rwa Dr Richard Kandt wari ubahagarariye.
Ni urugendo rwahereye muri Priki y’Ibirunga icumbikiye inyamaswa nyinshi zirimo Inkima zifite ibara rya zahabu igice kimwe n’ajya gusa n’ikigina n’umukara, bakomereza n’izindi nzira Richard Kandt yanyuzemo mu Rwanda.
Umukozi uhagarariye abafasha ba mukerarugendo muri Pariki y’Ibirunga, Irakoze Emmanuel, wari uyoboye itsinda guturuka ku biro byayo biherereye mu Kinigi mu Karere ka Musanze, yagize ati “Urugendo tugiye gukora rugera muri umwe mu miryango y’Inkima zisurwa n’abakerarugendo, rutwara iminota 30".
Urugendo rujya gutangira yadusobanuriye ko mu Birunga harimo imiryango myinshi y’Inkima ariko isurwa ari itatu irimo uwa Kinege, Kageri na Kabatwa, zihabwa amazina bitewe y’uduce zikunze gusangwamo.
Uwo twasuye wa Kageri, ugizwe n’inkima ziri hagati ya 60-100.
Kugera kuri uyu muryango bisaba iminota nibura 30 uvuye ku cyicaro cya Pariki y’Ibirunga, gusa Irakoze asobanura ko we cyangwa abashinzwe kuzicunga bataba bazi aho ziherereye kuko zihora zimuka.
Ni inyamaswa zisurwa cyane, buri gitondo abashinzwe kuzishakisha barazinduka mu ishyamba ry’imigano n’ibindi byatsi n’ibiti cyimeza usanga muri pariki y’Ibirunga, bashakisha aho ziherereye, bagahana amakuru n’ushinzwe kuyobora abakerarugendo.
Nk’ibisanzwe mbere yo kwinjira muri iyi pariki, Irakoze yabanje gutanga amabwiriza abasura bagomba gukurikiza mu kubungabunga umutekano wabo n’uw’imyamaswa zibarizwamo.
Mu nama zitangwa harimo kutavugira hejuru, ahubwo ‘ushobora gutangara ariko bikamara amasegonda gusa’ no kutagira icyo ukura muri pariki cyangwa ngo usigemo icyo winjiranye, kutiherera aho ubonye, wabishaka ukamumenyesha.
Ukigera aho umuryango wa Kageri uhera, biba bishoboka ko Inkima wazibona hafi cyangwa kure bitewe n’aho zaraye cyangwa aho zagiye gushakira ibizitunga.
Tumaze kugenda nk’iminota 20 mu ishyamba, twageze ku bashinzwe kuzishakisha mu ishyamba, batubwira ko tugize amahirwe ko ziri hafi aho.
Irakoze wari utuyoboye yadusabye gusiga ibikapu n’ibindi bikoresho dufite kugira ngo bitaza kubangamira ubwisanzure hagati yacu n’izi nyamaswa.
Bimwe mu bifasha abazishakisha kumenya aho ziherere harimo kuba bazi agace barimo umunsi wabanje.
Kubera kumarana igihe kinini nazo, bashobora kumenya icyerekezo zizaganamo umunsi ukurikiye.
Aba baba bafite n’ubuhanga bwo kwitegereza ibyatsi zariyeho bakamenya umwanya ushize zihanyuze ku buryo bibafasha gutahura agace ziherereyemo.
Inkima usanga zisimbagurika hejuru mu biti ari nabyo ziberamo.
Ntizigera mu bushorishori ariko nanone biragoye ko wazisanga hasi ku butaka, zigerageza kujya hagati na hagati.
Ni imyamaswa zidatinya, usanga zishaka kwegera abantu zibyishakiye ariko n’ubwayo uyegereye ihita ihunga, rimwe na rimwe ikaba yahagaraya hafi yawe.
Inkima igira uburebure buri hagati ya sentimetero 48 na 67 n’umurizo ushobora kugera kuri santimetero 72.
Irakoze yavuze ko Inkima ishobora kubyara impanga ariko bigoye ko izikuza zose kuko byayigora kuzitaho icyarimwe kuko akenshi iyo bikiri ibyana biyisaba kubigendana ibiteruye.
Imara amezi atanu mu nda ya nyana, ikavuka ifite amagarama 300-500.
Abakurikiranira hafi imibereho y’inkima bavuga ko bigoye gushyingura umurambo wayo kuko iy’imbyeyi igize ibyago byo gupfusha umwana, imuterura ikabana na we kugeza ashangutse [Mu Rwanda ntabwo birabaho ni ku bundi bwoko bw’inkima].
Imushyira hasi iyo igiye kurisha, yabona umuntu cyangwa hakagira ikiyikanga, ihita iwuterura ikawurirana mu giti.
Umushakashatsi mu Kigo cy’Igihugu cy’Ingoro z’Umurage, Mugabowagahunde Maurice, yavuze ko kumenyekanisha ubukerarugendo bushingiye ku muco ari igikorwa cyunganira ubundi busanzwe.
Yavuze ko na mbere y’uko Dr Richard Kandt aza mu Rwanda Inkima zabaga mu Birunga, ahubwo icyo yakoze ari ukuzandikaho no kuzimenyekanisha ku ruhando mpuzamahanga, dore ko zigaragara hacye ku Isi.
Ati “Inkima ziteye amatsiko, icyo dusaba abantu ni uko bazisura kuko ubukerarugendo bw’u Rwanda si ukuvuga ingagi gusa ahubwo hari n’ibindi biteye amatsiko mu gihugu bashobora gusura.
Umuyobozi wa guhunda yo guteza imbere ubukungu n’umurirmo muri GIZ, Kubwimana Jean Bosco, yavuze ko muri gahunda yo kumenyekanisha ubukerarugendo bufitanye isano na Dr Kandt ‘Twifuza ko ibigo bikora ubukerarugendo birimo ibikorera aho yagiye anyura, ibice ndangamateka, ingoro z’umurage byagura ubukerarugendo bikanagira uruhare mu iterambere ry’igihugu’.
Si ugushyigikira ibyakozwe n’Abakoloni
Umuyobozi w’Ingoro z’Umurage w’u Rwanda, Amb Robert Masozera, yavuze ko ‘Atari ugushyigikira ibyo Kandt yakoze kuko atari byiza ahubwo aho yageze ari ahantu heza habyazwa umusaruro no kwagura ubukerarugendo bukarenga gushingira ku ngagi na Pariki’.
Yasobanuye ko hari porogaramu yitwa ‘Richard Kandt Trail’ igaragara kuri Play Store yakozwe, umuntu yamanuraho akayishyira muri telefone zigezweho, ikamufasha kumva no gusobanukirwa amateka n’urugendo rwa Dr Richard Kandt no gusura uduce yagiye anyuramo.
Ikigo cy’igihugu ndangamurage kigaragaza ko kimaze gukora ubushakashatsi bugamije kugaragaza ibice nyaburanga by’u Rwanda abakerarugendo basura, bwagaragaje ibisaga 500 birimo 10 bifitanye isano n’urugendo rwa Dr Richard Kandt.
[email protected]
Ingagi zo mu Rwanda zikomeje kororoka mu buryo budasanzwe
Ingagi zo muri Pariki y’Ibirunga zikomeje kororoka umunsi ku wundi aho muri iki cyumweru ku munsi umwe, ebyiri zabyaye ndetse bigaragaza ikinyuranyo gikomeye hagati y’iyabyaye ikiri nto n’iyabyaye ikuze.
Ingagi zo muri Pariki y’Ibirunga zikomeje kororoka umunsi ku wundi aho muri iki cyumweru ku munsi umwe, ebyiri zabyaye ndetse bigaragaza ikinyuranyo gikomeye hagati y’iyabyaye ikiri nto n’iyabyaye ikuze.
Mu ngagi zabyaye harimo iyitwa Mudakama y’imyaka 33 yabyaye umwana wa mbere mu muryango mushya wa Urugwiro.
Iyi ngagi imaze kugira abana batanu, bose baracyariho ariko baba mu miryango itandukanye.
Umwana yaherukaga ni uwiswe Abasore wavutse mu myaka itanu ishize.
Ubusanzwe ingagi ishobora kubyara buri myaka ine ariko Mudakama yo yabyariye imyaka irindwi, igihe kinini kurusha ikiba cyitezwe.
Abagenzura ingagi bagaragaza ko bishoboka ko se w’umwana wabyawe na Mudakama yaba ari Urugwiro, ariko ko hakenewe ko bizemezwa neza n’amakuru azatangazwa nyuma kuko Mudakama yakunze guhindura imiryango.
Indi ngagi yabyaye muri iyi minsi, ni iyitwa Ubufatanye ifite imyaka 16, ikomoka mu muryango wa Musilikale.
Ni mu gihe umwana wayo uheruka ari uwari ufite imyaka ibiri n’igice.
Nubwo Ubufatanye ikiri nto, yarumbukiwe n’urubyaro aho ubu imaze kubyara gatatu mu gihe kitarenga imyaka itandatu.
Abandi bana bayo bose baba mu muryango wa Musilikale ubu ugize ingagi 21.
Ikigega Dian Fossey Gorilla Fund cyatangaje aya makuru, cyavuze ko bitangaje “kubona ikinyuranyo kiri hagati y’aba babyeyi bombi, bitwibutsa ko kimwe natwe, buri ngagi irihariye.
Ubwiyongere bw’ingagi bujyanye n’ubushakashatsi Guverinoma y’u Rwanda yatangiye mu kureba uburyo ubuso bwa Pariki y’Igihugu y’Ibirunga bwakongerwa kugira ngo zibone aho ziba hisanzuye.
Magingo aya, iyi pariki iri ku buso bwa hegitari 16,027.
Ubushakashatsi bwerekanye ko imibare y’ingagi ziri mu birunga kugeza muri Kamena 2016 zari 604 zivuye kuri 480 zabaruwe mu 2010.
Iyi mibare ntirimo iziri mu Ishyamba rya Bwindi muri Uganda kuko ho ubushakashatsi bugikorwa.
Ibarura ryaho mu 2011 ryari ryerekanye ko harimo ingagi zigera kuri 400.
Bivuze ko ubu ingagi zibarurwa muri iki gice zirenga 1000.
Abakora mu bukerarugendo bagiriwe inama yo kugabanya ibiciro mu kureshya abakiliya b’imbere mu gihugu
Urwego rw’ubukerarugendo mu Rwanda rwanzuye kwerekeza amaso ku isoko ry’imbere mu gihugu mu rwego rwo kwizahura no guhangana n’ingaruka ruzasigirwa n’icyorezo cya coronavirus.
Urwego rw’ubukerarugendo mu Rwanda rwanzuye kwerekeza amaso ku isoko ry’imbere mu gihugu mu rwego rwo kwizahura no guhangana n’ingaruka ruzasigirwa n’icyorezo cya coronavirus.
Urwego rw’ubukeraugendo mu Rwanda ni rumwe mu zari zifashe cyane ubukungu bw’igihugu.
Benshi mu bakiliya barwo akenshi babaga ari abanyamahanga ariko ingamba zashyizweho zo kwirinda coronavirus zishobora gukoma mu nkokora urwo rwego, kuko abakerarugendo mpuzamahanga bizatwara igihe ngo batangire kugaruka.
Gahunda yo kuzahura ubukungu iri gutegurwa n’urwego rw’ubukerarugendo n’amahoteli mu Rwanda, iragaragaza ko imbaraga nyinshi zigiye gushyirwa mu bukerarugendo bw’imbere mu gihugu guhera muri Gicurasi 2020 kugeza mu Ukuboza 2021.
Ishami ry’Umuryango w’abibumbye ryita ku bukerarugendo, rivuga ko umubare w’abakerarugendo mpuzamahanga ushobora kuzagabanyuka ku kigero kiri hagati ya 60 na 80%.
Urugaga rw’Abikorera mu Muryango wa Afurika y’Iburasirazuba, East African Business Council, EABC) rugaragaza ko muri EAC nibura miliyari eshanu z’amadolari yagombaga kwinjizwa n’ubukerarugendo azagabanuka mu 2020 kubera icyo cyorezo, mu gihe abakerarugendo bagera kuri miliyoni 6.
2 bagombaga kuza gusura akarere bashobora kugabanuka.
Izo mbogamizi zose zizagira ingaruka ku rwego rw’ubukerarugendo rw’imbere mu gihugu, ariyo mpamvu hakenewe kuvugurura ibiciro kugira ngo byorohere Abanyarwanda.
Gahunda yo kuzahura urwego rw’ubukerarugendo iri gutegurwa, igira iti “Nubwo bimwe mu bikorwa by’ubukerarugendo bisanzwe bihendutse kandi hari igabanyirizwa ku bantu b’imbere mu gihugu, hakenewe irindi gabanywa ry’ibiciro.
Nk’ibiciro byo gusura ingagi byari biri hejuru cyane cyane ku baturage b’imbere mu Rwanda, mu korohereza no gushishikariza benshi kubyitabira kugabanya ibiciro birakenewe.
Muri iyo nyigo nshya kandi irashishikariza guteza imbere abantu bagiye mu bukerarugendo bukozwe mu matsinda, bakagabanyirizwa.
Aho harimo kandi no kugabanyirizwa ku bashaka gusura ibice runaka nyaburanga mu bihe byihariye by’umwaka.
Ikigo cy’Igihugu cy’Iterambere (RDB) kizakorana n’Ishami ry’Ubukerarugendo mu rugaga rw’abikorera mu Rwanda, kugira ngo hanozwe inyigo yakurikizwa mu kugabanya ibihombo urwego rw’ubukerarugendo ruri guhura nabyo.
Amahoteli kandi aragirwa inama yo kugabanyiriza ibiciro abayagana b’abanyarwanda, abaturutse mu bihugu byo mu Muryango wa Afurika y’Iburasirazuba n’abo mu bihugu bigize Umuryango w’Ubumwe bwa’Afurika.
Iyo nyigo ivuga ko hari amahoteli amwe kugira ngo areshye abakiliya b’imbere mu gihugu, bizaba ngombwa ko agabanya igiciro ku kigero cya 80 %.
Imbaraga kandi zizashyirwa mu bukangurambaga bugamije kureshya abakerarugendo b’imbere mu gihugu ariko hatirengagijwe ireme ry’isura y’u Rwanda mu ruhando mpuzamahanga.
Raporo y’Ishami ry’Ubukerarugendo mu Rugaga rw’Abikorera, PSF, igaragaza ko muri Werurwe bwagize igihombo cya miliyari 34.
9 Frw, bivuye ku nama zasubitswe n’ibindi bikorwa by’ubukerarugendo byahagaritswe, kubera ingamba zafashwe mu gukumira ikwirakwira rya Coronavirus.
Burera: Inkomoko ya Kanyirarebe, izina ry’agasozi kitiriwe umurwayi wo mu mutwe
Agasozi ka Kanyirarebe gaherereye mu Karere ka Burera, Umurenge wa Gahunga, kakaba gahuriweho n’utugari tubiri aritwo Buramba na Nyangwe.
Agasozi ka Kanyirarebe gaherereye mu Karere ka Burera, Umurenge wa Gahunga, kakaba gahuriweho n’utugari tubiri aritwo Buramba na Nyangwe.
Abatuye kuri aka gasozi bavuga ko habaga igiti kinini cyane cy’inganzamarumbu cy’umunyinya cyari cyaritsemo inyoni zitandukanye, gusa ngo nta bantu benshi bari bahatuye , igice kinini cyari kigizwe n’ibihuru.
Nk’uko abantu bakuze batuye kuri aka gasozi babisobanura, bavuga ko inkomoko y’izina Kanyirarebe ryaturutse ku mugore wabanaga n’ubumuga bwo mu mutwe witwaga Nyirarebe, waje aturuka mu Gihugu cy’abaturanyi cya Uganda mu gace ka Bufumbira, maze aruhukira munsi y’icyo giti ahubaka akazu k’ibyatsi agaturamo.
Magayane Silas uri mu kigero cy’imyaka 93, yavuze ko ahagana mu 1925, iki giti yakibonaga ndetse n’akazu k’ibyatsi kari karubatswe n’uwo murwayi wo mu mutwe witwaga Nyirarebe arakazi.
Yagize ati " Nkiri muto icyo giti cyari kuri aka gasozi, uwo Nyirarebe wari umurwayi wo mu mutwe nanjye nibuka ko namubonye yari yarubatse akazu k’ibyatsi munsi y’icyo giti.
Nta muntu yahutazaga, n’abaturage baramukundaga kuko banamushyiraga ibiryo muri ako kazu akahaba gutyo, yaje kuhasazira arapfa, aka gasozi gafata izina gutyo hitwa ku Kanyirarebe".
Maniraguha Ladislas w’imyaka 48 y’amavuko na we yemeza ko izina Kanyirarebe yavutse akarisanga gusa aza gusobanurirwa ko ryavuye kuri Nyirarebe wari ufite uburwayi bwo mu mutwe.
Ati “Batubwiraga ko ryaturutse ku mugore witwaga Nyirarebe wari ufite uburwayi bwo mu mutwe wigeze gutura munsi y’igiti kinini cyari gihari, batubwiraga ko yatungwaga n’ibiryo abaturage bamuhaga, rero umuco w’ubugwaneza n’urukundo byarangaga abakurambere bacu natwe barawuturaze, turangwa n’urugwiro n’imibanire myiza n’abatugana tukabakirana urwo rugwiro"
Kuri ubu ku Kanyirarebe harangwa n’ibikorwaremezo bitandukanye birimo umuriro w’amashanyarazi, inzu z’ubucuruzi, izo guturamo n’ibindi bikorwa byinshi by’iterambere.
Abaturage baho batunzwe cyane n’ubuhinzi bw’ibirayi bakuramo amafaranga abatunga mu buzima bwabo bwa buri munsi, abandi bagakora ubucuruzibw’ibintu bitandukanye.
Tour Eiffel yafunguriwe ba mukerarugendo nyuma y’igihe ifunzwe kubera Coronavirus
Ibikorwa bitandukanye mu Burayi bikomeje gufungurwa bijyanye n’ingamba zigezweho mu gukumira icyorezo cya Coronavirus, aho kuri iyi nshuro u Bufaransa bwakomoreye abakeneye gusura Tour Eiffel.
Ibikorwa bitandukanye mu Burayi bikomeje gufungurwa bijyanye n’ingamba zigezweho mu gukumira icyorezo cya Coronavirus, aho kuri iyi nshuro u Bufaransa bwakomoreye abakeneye gusura Tour Eiffel.
U Bufaransa buri mu bihugu byahungabanyijwe cyane na Coronavirus, aho habarwa abantu 29 731 bishwe n’iki cyorezo na 161 348 bacyanduye, gusa ubukana bwacyo bukomeje kugabanuka, ari nako ibikorwa byinshi bisubukurwa.
Kwemerera abantu kongera gusura aha hantu nyaburanga ni kimwe mu bimenyetso by’isubukurwa ryitondewe ry’ibikorwa, hagamijwe ko ibikorwa byinjiza amafaranga byongera gukora ariko ubuzima bw’abaturage bukabungwabungwa.
Uburyo bwo guhana intera hagati y’umuntu n’undi n’ikoranabuhanga ryifashishwa mu gushakisha abahuye n’umuntu ufite Coronavirus, ni byo bihanzwe amaso.
Tour Eiffel ni hamwe mu hantu hasurwa cyane na ba mukerarugendo mu Murwa Mukuru Paris, mu gihe ahandi hasurwa cyane nk’Inzu Ndangamurage ya Louvre, yo igifunzwe kugeza ku wa 6 Nyakanga.
Mu rwego rwo kurinda abasura uyu munara muremure cyane muri Paris, ibyuma bizamura abantu kuri uyu munara ureshya na metero 324 birafunzwe, abantu basabwa kuzamuka bakoresheje ingazi, ndetse ahantu habiri muri hatatu abantu bashobora guhagarara bari kuri uyu munara niho hafunguwe gusa.
Nk’uko urubuga rusangwaho amakuru ya Tour Eiffel rubigaragaza, abantu bemerewe kuzamuka ingazi 674 bakagera ku nyubako ya kabiri.
Byongeye, kugira ngo hirindwe ko abantu bahura, bazamukira ku ruhande rumwe bakamanukira ku rundi.
Gusura uyu munara abantu basabwa kwishyura amayero 10.
40 cyangwa amadolari ya Amerika $11.
Umuyobozi Mukuru w’uyu munara, Patrick Branco Ruivo, avuga ko kuva ibikorwa byafungwa muri Werurwe abantu ntibemererwe kuhasura, Tour Eiffel yahombye miliyoni $30, igihe imaze ifunzwe kikaba ari cyo cya mbere kirekire ifunzwe nyuma y’Intambara ya Kabiri y’Isi.
Mu gusura uyu munara uganwa na miliyoni z’abantu mu bihe bisanzwe, kwambara agapfukamunwa n’amazuru ni itegeko ku bahasura bose bafite guhera ku myaka 11 kuzamura, kandi abantu bagomba guhagarara bahanye intera.
Abagana hoteli na za restaurant bagiye kujya bandikwa
Ikigo cy’Igihugu gishinzwe Iterambere, RDB, cyashyizeho amabwiriza agiye kuzajya yifashishwa n’abafite Hotel na Restaurant, aho bategetswe kuzajya bandika umwirondoro w’umuntu wese ubagannye nka bumwe mu buryo bushobora koroshya kubona amakuru mu kurwanya icyorezo cya COVID-19.
Ikigo cy’Igihugu gishinzwe Iterambere, RDB, cyashyizeho amabwiriza agiye kuzajya yifashishwa n’abafite Hotel na Restaurant, aho bategetswe kuzajya bandika umwirondoro w’umuntu wese ubagannye nka bumwe mu buryo bushobora koroshya kubona amakuru mu kurwanya icyorezo cya COVID-19.
Aya mabwiriza yashyizweho mu rwego rwo gukaza ingamba mu kwirinda ikwirakwira ry’icyorezo cya Coronavirus.
Hotel na Restaurant ni zimwe muri serivisi zemerewe gufungura ibikorwa nyuma y’iminsi 43 zifunze, ariko zisabwa ko zajya zifunga saa moya z’ijoro.
RDB yatangaje ko mu rwego rwo gukomeza gukumira ikwirakwira ry’icyorezo cya COVID-19 “abayobozi b’ama-hotel, ama-restaurant n’ahandi hafatirwa amafunguro n’ibyo kunywa, basabwa guhita batangira kujya bandika umwirondoro w’ababagana.
Hazajya handikwa amazina yombi y’umuntu, nimero ya telefoni, isaha n’umunota yinjiriye aho hantu n’akarere atuyemo.
Umwirondoro uzajya ubikwa mu buryo bw’ibanga gusa RDB ivuga ko “aho bizaba ngombwa uzakoreshwa mu gushaka amakuru ajyanye na COVID-19".
Urwego rw’ama-hotel no kwakira abantu, ni zimwe mu zashegeshwe bikomeye n’ingamba zo gufunga ibikorwa mu kwirinda icyorezo cya COVID-19, ndetse bisaba ingufu nyinshi mu kuzahura ubukungu bwarwo.
Raporo y’Ishami ry’Ubukerarugendo mu Rugaga rw’Abikorera, PSF, igaragaza ko muri Werurwe bwagize igihombo cya miliyari 34.
9 Frw, bivuye ku nama zasubitswe n’ibindi bikorwa by’ubukerarugendo byahagaritswe.
Iyi raporo igaragaza ko nibura uru rwego ruzakenera miliyari 29.
9 Frw mu kugoboka ibikorwa by’ubukerarugendo no kwakira abantu, mu gihe cy’umwaka wose nyuma ya Coronavirus.
Ni rumwe mu nzego leta yiyemeje gufasha binyuze mu kigega kigiye gutangira, aho ba nyir’ibi bikorwa bazafashwa kuvugurura amasezerano y’inguzanyo bari bafite muri banki, ndetse bakoroherezwa kubona amafaranga yo kongera kuzahura ibikorwa byabo.
Kugeza ubu, abantu 285 nibo bamaze kwandura indwara ya COVID-19, abamaze gukira ni 150.
Mu 2018, u Rwanda rwasuwe n’abakerarugendo miliyoni 1.
Ikigo cy’Igihugu cy’Iterambere (RDB) cyatangaje ko mu mwaka wa 2018, u Rwanda rwasuwe n’abakerarugendo miliyoni 1.
7, baka bariyongereyeho 8 % ugereranyije na 2017.
Ikigo cy’Igihugu cy’Iterambere (RDB) cyatangaje ko mu mwaka wa 2018, u Rwanda rwasuwe n’abakerarugendo miliyoni 1.
7, baka bariyongereyeho 8 % ugereranyije na 2017.
Kuri uyu wa Kabiri, RDB yatangaje ko abanyamahanga bakomeje kubona u Rwanda nk’ahantu heza ho gusura.
Umuyobozi Mukuru mu Kigo cy’Igihugu cy’Iterambere RDB, ushinzwe ubukerarugendo, Belise Kaliza yavuze ko uko kwiyongera ari ikimeneyetso cy’uko imbaraga zashyizwe mu kumenyekanisha u Rwanda nk’ahantu ho gusura zirimo gutanga umusaruro.
Kaliza yavuze ko mu 2018 RDB yagurishije amatike 15 130 yo gusura ingagi mu birunga, bikaba byarinjije miliyoni 19.
2 z’amadolari.
Ni ubwiyongere bungana na 25% ugereranyije na 2017.
Abakerarugendo b’abanyamerika nibo baje imbere mu gusura cyane u Rwanda no gukoresha amafaranga menshi, kuko impuzandengo yabo igaragaza ko nibura umunyamerika wasuye u Rwanda yahakoreshaga ibihumbi 12 by’amadolari (asaga miliyoni 11 Frw).
Mu bandi bakoresheje amafaranga menshi mu Rwanda harimo Abashinwa, aho umwe yabarirwaga kuhasiga amadolari 1 0 84 n’abanya-Nigeria bakoresheje hafi amadolari 1490 buri umwe.
Mu bijyanye no gusurwa kwa Pariki z’Igihugu, Kaliza yavuze ko Pariki y’Akagera yasuwe n’abakerarugendo 51 724 mu mwaka wa 2018, hakaba hariyongereyeho 17 % ugereranyije na 2017.
Nyungwe yasuwe n’abantu 15 665, bakaba bariyongereyeho 9 % .
Muri rusange, amafaranga yinjijwe na Pariki zose asaga miliyoni 20 z’amadolari, avuye kuri miliyoni zisaga 18 mu 2017.
Ubukerarugendo bw’imbere mu gihugu, guhera mu 2010 abanyarwanda bitabira ubukerarugendo biyongereyeho hejuru ya 200 %.
Guhera mu 2017 kugeza mu 2018, biyongereyeho 21.
RDB itangaza ko byatewe n’ubukangurambaga burimo ubwa Tembera u Rwanda bwakozwe mu myaka ibiri ishize.
Guverinoma yihaye intego ko mu 2024 inyungu u Rwanda ruvana mu bukerarugendo igomba kwikuba kabiri ikagera kuri miliyoni $800 zivuye kuri miliyoni $404 yinjiye mu mwaka ushize, ndetse u Rwanda rukaba ku isonga mu bihugu ba mukerarugendo benshi bifuza gusura.
RDB yavuze ku mpinduka zimaze kugaragara nyuma y’imyaka ibiri ibiciro byo gusura ingagi bikubwe kabiri
Umuyobozi Mukuru w’Ikigo cy’Igihugu cy’Iterambere, RDB, Clare Akamanzi, yavuze ko nyuma y’imyaka ibiri ibiciro byo gusura ingagi bikubwe kabiri, amafaranga yinjira mu bukerarugendo avuye mu gusura ingagi yiyongereye, nubwo imibare y’abantu bazisura bo bagabanyutse.
Umuyobozi Mukuru w’Ikigo cy’Igihugu cy’Iterambere, RDB, Clare Akamanzi, yavuze ko nyuma y’imyaka ibiri ibiciro byo gusura ingagi bikubwe kabiri, amafaranga yinjira mu bukerarugendo avuye mu gusura ingagi yiyongereye, nubwo imibare y’abantu bazisura bo bagabanyutse.
Yabigarutseho kuri uyu wa Kane mu kiganiro n’itangazamakuru, nyuma y’itahwa rya Singita Kwitonda Lodge and Kataza House, imwe mu nyubako yitezweho kuzajya yakira ba mukerarugendo bo ku rwego rwo hejuru, yubatse munsi y’Ikirunga cya Sabyinyo.
Ni imwe mu nyubako izajya yakira abasura u Rwanda bashaka no gusura ingagi.
Muri Gicurasi 2017 nibwo RDB yatangaje ko u Rwanda rwakubye kabiri igiciro cy’abajya gusura ingagi, kiva ku madolari 750 kigera ku 1500$ ku bantu bose kandi kigahita gitangira gukurikizwa.
Hanashyizweho ko icyiciro gishya aho umuntu uzajya asura umuryango wose w’ingagi azajya yishyura 15 000$.
Nyuma y’itangazwa ry’ibyo biciro, abantu bavuze byinshi ko Abanyarwanda batazajya babasha kwishyura ayo mafaranga, ariko baza gushyirirwaho gahunda zihariye zibafasha kwitegereza ibyiza igihugu cyabo gifite.
Nyuma y’imyaka ibiri, Akamanzi avuga ko imibare y’abasura ingagi yagabanyutse, nubwo mu bijyanye n’amafaranga avamo, yo yazamutse.
Yagize ati “Impamvu ni uko tuzi ko dufite ingagi, kandi ntabwo ari inyamaswa zihora zibyara buri gihe, bivuga ko tugomba kuzibungabunga neza cyane.
Bivuze ko kugira ngo umuntu ashobore kubona ingagi, bigomba gusaba amafaranga menshi, kubera ko amafaranga naba make abantu benshi bazajya kuzireba kandi ntabwo ari byiza mu kuzibungabunga.
“Niyo mpamvu kugira ngo turebe ko abantu bake bashoboka ariko bashobora kwishyura, kugira ngo dushobore kubona ya mafaranga nubwo ari abantu bake bajyayo.
Bivuze ko kuva igihe twongereye ibiciro by’ingagi, amafaranga tubona ubu ngubu aruta amafaranga twabonaga mbere yuko twongera igiciro no mu bihe ba mukerarugendo baba ari bake.
Akamanzi yavuze ko mu mwaka wa mbere ibiciro bimaze kuzamurwa, abantu basura ingagi bagabanyutse cyane ariko ubu batangiye kwiyongera ndetse n’amafaranga ubu aboneka mu basura ingagi yabaye menshi nubwo umubare w’abantu wagabanyutse, ariko ntiyatangaje umubare.
Yakomeje ati “Umubare w’abantu bagura impushya ntabwo ari munini cyane nka kwa kundi ariko bigenda byiyongera, ariko nubwo amafaranga ari menshi kuko twakubye kabiri (ibiciro), ubu turashaka ko twakira ba mukerarugendo benshi bashoboka kuko nubwo bagenda biyongera, nitugurisha impushya zose tukarenza n’izo twagurishaga mbere, tuzabona amafaranga menshi kurusha ayo tubona ubu.
“Nubwo tutagurisha impushya zose twagurishaga mbere, amafaranga yariyongereye ariko n’umubare w’impushya tugurisha ugenda wiyongera.
Bivuze ko nitugurisha impushya zose, amafaranga azaba menshi kurusha ayo tubona ubu ngubu.
Icyo navuga ni uko icyemezo cyafashwe ngo twongere ibiciro cyari icyemezo cyiza nubwo abantu benshi bibazaga ibibazo byinshi ariko turareba ku mibare ko byabaye ibintu byiza.
Akamanzi yavuze ko u Rwanda rukeneye abantu 96 bashobora kureba ingagi ku munsi kuko rufite imiryango 12 y’ingagi zisurwa.
Buri muryango uba ukeneye gusurwa n’abantu umunani ku munsi.
Ingagi zo mu birunga ni nke ku Isi, hasigaye izigera kuri 880 gusa, u Rwanda rukagiramo 62% yazo.
Muri Kamena 2016 zari 604 zivuye kuri 480 zabaruwe mu 2010.
Guverinoma y’u Rwanda igenera abaturiye hafi ya za pariki 10% by’inyungu iva mu bukerarugendo.
U Rwanda rufite intego yo kwinjiza miliyoni $800 avuye mu bukerarugendo mu 2024, mu gihe mu wa 2017 bwinjije miliyoni $438.
Inkuru wasoma: U Rwanda rwazamuye ibiciro byo gusura ingagi mu birunga
Perezida Kagame yafunguye ku mugaragaro Singita Kwitonda Lodge and Kataza House (Amafoto)
Perezida Paul Kagame aherekejwe na Madamu Jeannette Kagame, yafunguye ku mugaragaro Singita Kwitonda Lodge and Kataza House, inyubako yo ku rwego rwo hejuru izajya yakira ba mukerarugendo, yuzuye mu Karere ka Musanze, munsi y’ibirunga.
Perezida Paul Kagame aherekejwe na Madamu Jeannette Kagame, yafunguye ku mugaragaro Singita Kwitonda Lodge and Kataza House, inyubako yo ku rwego rwo hejuru izajya yakira ba mukerarugendo, yuzuye mu Karere ka Musanze, munsi y’ibirunga.
Singita Kwitonda Lodge and Kataza House igizwe n’inyubako zigezweho zubatse mu Karere ka Musanze mu Murenge wa Nyange, ku birenge by’Ikirunga cya Sabyinyo, aho uba unitegeye ibirunga bya Gahinga na Muhabura.
Perezida Kagame yavuze ko ari ibyishimo mu kwifatanya n’abandi muri iki gikorwa, ashimira Luke Bailes washinze Singita Group, ku murimo ukomeye amaze gukora kugeza ubwo ikigo cye gifunguye ibikorwa mu Rwanda.
Ati “Iki ni igikorwa gikomeye ku kurengera ibidukikije muri Afurika n’iterambere ry’urwego rwo kwakira abantu kuri uyu mugabane.
Yavuze ko Singita ifite izina rikomeye mu bijyanye n’amahoteli, ku buryo u Rwanda rwishimiye kwakira iri zina mu yandi asanzwe mu gihugu.
Yanashimye amahitamo y’ibikoresho byifashishijwe mu kuyubaka byavuye mu Rwanda, uburyo bwifashisha ingufu z’izuba bwahubatswe n’imbaraga zashyizwe mu kwita ku gace iyi nyubako iherereyemo.
Yashimangiye ko kimwe na Singita, u Rwanda rushaka kwakira neza abarugana, aho gutanga serivisi nziza bigomba kuba ku isonga.
Yakomeje ati “Ndanasaba abantu batuye hano gukora cyane kugira ngo bahuze n’ibikenewe n’iyi Lodge, kugira ngo bizajye bigurishwa hano.
Uwashinze Singita, Luke Bailes, yashimiye Perezida Kagame n’abandi bose batumye Singita ibasha gufungura inyubako mu Rwanda, bityo inzozi zayo zigahinduka impamo nyuma y’imyaka itanu y’imirimo inyuranye muri iki gihugu.
Yakomeje ati “Dushimishijwe no kugira uruhare mu kurengera ibidukikije ndetse no gutanga umusanzu mu rwego rwo kwakira abantu mu Rwanda.
Umuyobozi w’Ikigo cy’Igihugu cy’Iterambere, RDB, Clare Akamanzi, yavuze ko u Rwanda rukomeje kwakira ba mukerarugendo batandukanye kandi bakeneye n’ibintu binyuranye, bityo Singita Kwitonda Lodge and Kataza House ari inyongera nziza ku byiza u Rwanda rufite bifasha ba mukerarugendo barusura.
Singita Kwitonda Lodge and Kataza House yubatswe ahantu hahoze igishanga cyari urwuri, ariko ubu hashibutse umushinga ukomeye w’ubukerarugendo ugizwe n’inzu umunani zubatswe mu buryo zirengera ibidukikije.
Zirimo zirindwi zagenewe umuntu umwe cyangwa uherekejwe kuko buri imwe ifite uburiri bumwe, uruganiriro rwagutse n’ibindi byangombwa nkenerwa, hakaba indi imwe yiswe Kataza House yo igizwe n’ibyumba bine byo kuraramo.
Yubatswe n’ibikoresho byinshi byakorewe mu Rwanda, ibyinshi ni ibiboneka i Musanze birimo amakoro n’imigano.
Ibiciro byaho byihagazeho nubwo bihindagurika bitewe n’ibihe, nk’uyu munsi uwakwifuza kuharara ari wenyine yakwishyura $1750 ku ijoro rimwe, uyavunje mu mafaranga y’u Rwanda nibura ni miliyoni 1.
6 Frw, mu gihe abantu babiri bishyura $3500.
Kurara muri Kataza House byo bishobora kugera ku 8000$ ku ijoro rimwe ku bantu babiri, barengaho bikaba $15 000 ku ijoro.
Muri Singita Kwitonda kandi biteganywa ko iminsi mike umuntu ashobora kwemererwa kuhamara ari itatu.
Muri icyo giciro haba hakubiyemo n’ibintu byose umuntu akenera mu ijoro, birimo ibyo kurya no kunywa byose bihaboneka.
Singita Kwitonda Lodge yashoweho miliyoni $25.
Nyuma yo gufungurwa kuri uyu wa Kane, biteganyijwe ko umuntu wa mbere muri benshi bamaze gusaba kuharara, azahagera ku wa 5 Kanama 2019, ni mu minsi itatu iri imbere.
Inyubako ya Singita Lodge yahawe izina rya Kwitonda, yitiriwe ingagi y’ingabo yari izwiho ubwitonzi, yapfuye mu 2012 ifite imyaka 40, icyo gihe yabonetse itagihumeka nyuma y’iminsi yari ishize itakigaragara mu muryango wayo.
Uyu mushinga wa Singita ni umwe mu izatuma u Rwanda rubasha kwesa umuhigo wo kwinjiza miliyoni $800 avuye mu bukerarugendo mu 2024, mu gihe mu wa 2017 bwinjije miliyoni $438.
Singita ni izina risobanura ’ahantu h’ibitangaza’ mu rurimi rwa Shangaan rwo muri Afurika y’Epfo, ari naho iki kigo gikomoka.
Cyatangiye ishoramari mu bukerarugendo mu 1993, gisanganwe izindi hotel zo mu bwoko bwa Lodge muri Tanzania (muri Grumeti Game Reserve na Lamai), muri Zimbabwe (Singita Pamushana Lodge) no muri Afurika y’Epfo (Singita Sweni Lodge na Singita Sabi Sand.
Amafoto: Niyonzima Moses
Ramada, sosiyete ikomeye mu by’amahoteli ishobora kwinjira ku isoko ry’u Rwanda
Sosiyete y’Abarabu ikora ibijyanye n’imicungire y’amahoteli, Ramada, ishobora gutangira gukorera mu Rwanda aho bivugwa ko yafungura hotel y’ibyumba 154.
Sosiyete y’Abarabu ikora ibijyanye n’imicungire y’amahoteli, Ramada, ishobora gutangira gukorera mu Rwanda aho bivugwa ko yafungura hotel y’ibyumba 154.
Ramada ni yo sosiyete ikomeye muri Leta Zunze Ubumwe z’Abarabu mu bijyanye n’imicungire y’amahoteli, ariko igenzurwa n’indi yitwa Wyndham Hotels and Resorts.
Kugeza mu Ukuboza 2018, yari ifite amahoteli 811 afite ibyumba 114,614 mu bihugu 63 zikora mu izina rya Ramada.
Mu 2018 nibwo byatangiye kuvugwa ko Ramada iteganya gutangira ibikorwa mu Rwanda, igafungura hotel ifite ibyumba 154.
Amakuru agera kuri IGIHE, ni uko hari ibiganiro byabayeho hagati y’abashinzwe ishoramari ry’amahoteli mu Rwanda n’iyi sosiyete harebwa uburyo yatangira gukorera mu Rwanda, gusa igihe izatangirira ntikiratangazwa.
Kuva mu 2013, mu Rwanda hatangiye kwinjira amazina akomeye mu by’amahoteli bijyanye n’uko igihugu cyari gishyize imbere gushaka kuba igicumbi cy’inama.
Abashoramari bakomeye mu by’amahoteli babengutse u Rwanda nk’icyerekezo cyiza cy’ubukerarugendo ntibazuyaza kuhagaba amashami.
Aha twavuga Rezidor Hotel Group ifite Raddison blue, Hotel y’inyenyeri eshanu ifite ibyumba 292, ibyumba by’inama birimo icyakira abantu basaga 2500, ibiro byo gukoreramo n’ibindi.
Ikigo Marriot Hotels International gifite Kigali Marriot Hotel iri ku rwego rw’inyenyeri eshanu, ari na yo Marriot ya mbere yubatswe mu bihugu byo munsi y’ubutayu bwa Sahara.
Ifite amagorofa atanu, ibyumba 254 byo kuraramo, ikaba ishobora gucumbikira abantu bagera kuri 320, ibyumba 10 byo gukoreramo inama kuva ku byakira abantu 50 kugera kuri 650, na parikingi y’imyanya 120.
Hari kandi Park Inn by Radisson nayo ya Rezidor Hotel Group, hoteli y’inyenyeri enye iherereye mu Kiyovu ahahoze Hotel Kiyovu, ifite ibyumba 161, birimo iby’inama, uburiro n’ibindi; ikagira akabyiniro, ubwogero, ahaparikwa imodoka, aho gukorera imyitozo ngororamubiri, sauna n’ibindi bigezweho.
Hari n’ikigo gikomeye Hilton Hotels and Resorts cyitegura kugura Hoteli Ubumwe Grande iherereye hagati mu Mujyi wa Kigali, ikazahita ihindura izina ikitwa DoubleTree by Hilton Kigali City Centre, ndetse n’umubare w’ibyumba byayo ukazamuka bikarenga 153.
Ikigo gikomeye mu by’amahoteli muri Afurika, Protea Hotels Group, gifite umushinga wo kubaka hoteli ikomeye mu Karere ka Rusizi ‘Protea Kivu Marina Resort Hotel’.
Andi mazina akomeye y’amahoteli ari mu Rwanda ni nka Golden Tulip, Onomo Hotel, Serena Group of Hotels, Marasa, One&Only na Swiss International Hotels & Resort imenyerewe i Burayi, Aziya na Amerika.
Mu itongo kwa Richard Kandt! Igicumbi cy’ubushakashatsi, icumbi ry’abamisiyoneri ryasinyiwemo amasezerano akomeye (Amafoto)
Dr Richard Kandt, umuvumbuzi uzwi cyane mu mateka y’u Rwanda no mu Karere ka Afurika y’Uburasirazuba yageze mu Rwanda mu 1898 aje mu bikorwa by’ubushakashatsi birimo gushakisha isoko y’uruzi rwa Nile.
Dr Richard Kandt, umuvumbuzi uzwi cyane mu mateka y’u Rwanda no mu Karere ka Afurika y’Uburasirazuba yageze mu Rwanda mu 1898 aje mu bikorwa by’ubushakashatsi birimo gushakisha isoko y’uruzi rwa Nile.
Nyuma yo kuzenguruka u Rwanda umwaka wose, yaje kwiyemeza kubaka inzu y’ibyatsi yo kubamo i Shangi, aho yakorega ubushakashatsi, akayakiriramo n’abashyitsi barimo umumisiyoneri wa mbere wanahasomeye misa yabaye iya mbere y’abazungu.
Uru rugo rwasinyiwemo n’amasezerano akomeye aho Ababiligi bifuzaga ko umupaka wa Congo unyuzwa mu ishyamba rya Nyungwe, icyari Cyangugu cyose kibaka umutungo wa RDC.
Uru rugo ruherereye mu Karere ka Nyamasheke mu Murenge wa Shangi, Kandt, yaje kuruvamo ajya kuba i Kigali mu 1907, ubwo yagirwaga Rezida w’u Rwanda.
Kuwa 7-10 Kanama 2019, Umunyamakuru wa IGIHE kimwe n’abafite ibigo bifasha ba mukerarugendo mu Rwanda, basuye ahahoze urugo rwa Kandt, mu rugendo rugamije gutangiza inzira nshya y’ubukerarugendo bushingiye ku muco n’amateka.
Uru rugendo ikigo gishinzwe Ingoro z’Umurage w’u Rwanda n’Umushinga w’Abadage wita ku iterambere (GIZ) byabageneye, rwabumburiwe no gusura inkima zo mu birunga Kandt yakozeho ubushakashatsi, rukomereza i Shangi aho yabanje gutura.
Uretse ibyo bikorwa bishushanya urugendo rwa Kandt, banasuye ibindi bice nyaburanga byabyazwa umusaruro n’abafasha abakerarugendo birimo ahahoze urugo rw’Umwami Kigeli IV Rwabugiri, ingoro y’ibidukikije i Karongi, ubukerarugendo bushingiye ku burobyi n’ibindi.
Aho i Shangi uyu munsi wahagereranya n’itongo rya Richard Kandt kuko uretse kuba kwinjiramo bigoranye, n’iyo nzu bivugwa ko yahubatse utayihabona uretse ibisigazwa by’amateka yayo birimo ibiti by’imbuto, ikawa n’ibindi by’imitako byahatewe mu gihe cy’Abakoloni.
Kugera kuri uru rugo uturutse ku muhanda wa Kaburimbo mu Murenge wa Ruharambuga mu gasanteri ka Shangazi, uhabona icyapa kikuyoborayo kikugargariza ko kuhagera ugenda kilometero 10.
Winjirira mu muhanda w’igitaka ubona ukoze neza ariko uko ugenda usatira aho iyi nzu yari yubatse niko ugera ku bice bidakoze neza.
Ku marembo hari icyapa cyashyizweho n’Ikigo gishinzwe ingoro z’igihugu, kigaragaza ko ari kamwe mu duce tubitse amateka dushobora gusurwa n’abakerarugendo.
Ukihagera ubona hameze nko mu ishyamba ritarimo ibiti byinshi ariko ibirimo bikuze cyane, bikikijwe n’urugo rufite amarembo yubakishije imbaho ariko rufite akaryango gato gahora gafunze, bigaragara ko hinjirwa na nyiraho cyangwa undi wabanje kubisabira uburenganzira.
Ntabwo imodoka wabona uko uyigezamo.
Urakomanga ugategereza ko abasore bahakora baza kukubaza ikikugenza bakaguha uburenganzira bwo kujyamo, bivuze ko hari n’ubwo bashobora kubukwima bitewe n’impamvu runaka.
Ukinjira, imbere harimo agahanda gafite nka metero ebyiri gakikijwe n’ibiti by’imikindo bivugwa ko byatewe ku ngoma y’Abakoloni.
Ugenda nka metero 50 ukagera ku nzu zimaze igihe zubatswe mu 1930, mu gihe u Rwanda rwagenzurwaga n’Ababiligi ariko bigaragara ko mu gihe cyazo zari mu zigezweho.
Haruguru yazo aho bivugwa ko Kandt yari yarubatse iyo nzu y’ibyatsi harisanzuye nta kintu giteyemo uretse ibyatsi cyimeza.
Gusa hari uruhande ubonamo ikawa bigaragara ko zatewe cyera ariko zidakoreye.
Hepfo y’izo nzu ziteye irangi ry’umweru ridaheruka kuvugurwa n’amabati y’ubururu ashaje zirimo na sima, hari umwanya mugari ukikijwe n’ibiti by’inganzamarumbo.
Kubera ibimera birimo n’indabo zizikikije bihari, hahora hahereye.
Hirya gato, ka gahanda kinjiramo gakikijwe n’imikindo karakomeza kugera ku mazi y’ikiyaga cya Kivu, harimo urugendo nk’urwa metero 800, bivuga ko yari inzira Kandt n’abandi bahabaye banyuragamo bagiye cyangwa bavuye mu bwato.
Izo nzu iriho imitako itandukanya ifoto ya Richard Kandt, ay’umwami Yuhi V.
Musinga ari kumwe n’umwe mu Badage bari mu Rwanda icyo gihe n’andi asobanura bimwe mu bikorwa byahabere.
Ubwo butaka bubarizwamo iryo tongo uyu munsi ntabwo burajya mu maboko ya Leta, ni ah’umuzungu witwa Sett Manfred, Umudage wo mu muryango wa Dr Richard wamuzunguye, ndetse aza kuhagura na Leta mu 1989.
Mu itongo ry’aho Kandt yabaga uyu munsi ntabwo inzu y’ibyatsi yabagamo wayihabona.
Ni isambu nini bivugwa ho yarengaga hegitari 10 izitije ibiti by’ubwoko butandukanye birimo ibimaze imyaka isaga 100.
Dr Kandt yubatse iyi nzu y’ibyatsi iherereye i Shangi, ruguru gato y’ikiyaga cya Kivu ku wa 24 Werurwe 1899, nyuma yo kuvumbura isoko y’uruzi rwa Nile, mu ishyamba rya Nyungwe.
Igicumbi cy’ubushakashatsi
Umushakashatsi mu kigo cy’igihugu cy’ingoro z’Umurage, Mugabowagahunde Maurice, yavuze ko muri uru rugo ariho Kandt yakoreraga ubushakashatsi butandukanye.
Yasobanuye ko ariho yicaraga agakubira mu nyandiko ibintu bitandukanye yabonye bishya birimo ibijyanye n’isoko y’uruzi rwa Nil yabonye mu ishyamba rya Nyungwe, ishusho y’ikiyaga cya Kivu yashushanyije nyuma yo kukizenguruka n’amaguru n’ibindi.
Mugabowagahunde ati “Ubushashatsi bwose yabukoraga ataha hano kugera igihe bamugiriye umuyobozi w’umujyi wa Kigali mu 1907, ajya kubayo.
Yahakiriye abamisiyoneri bahasomera misa ya mbere
Mugabowagahunde yavuze ko Abamisiyoneri binjiye bwa mbere mu Rwanda baturutse i Bujumbura mu Burundi, bakagirwa inama yo kubanza kwiyegereza Richard Kandt wari uhamenyereye.
Ati “Abamisiyoneri ba mbere baza baturutse i Bujumbura mu Burundi, bayobowe na Musenyeri Joseph Hirth bamubwiye ko kugira ngo ahite ajya kureba umwami agomba kubanza kuvugana na Kandt wari uhamenyereye, akamubwira uko yabyitwaramo.
Muri icyo gihe Musenyeri Joseph Hirth yari ategereje kugirwa inama na Kandt, we na bagenzi be b’abamisiyoneri basomeye misa ya mbere i Shangi mu rugo rwa Kandt, yitabiriwe n’abaturage bacye.
Nyuma Kandt yaje kubagira inama yo kujya gutura i Save muri Butare, hafi y’umwami.
Imishyikirano yo kwambura ubutaka u Rwanda
Ubwo u Bubiligi bwakolonizaga Congo, u Rwanda rugakolonizwa n’u Budage, mu myaka ya 1900 impande zombi zagiraga igihe zihura zikaganira ku buryo bwo kwigabanya ubutaka.
Mugabowagahunde ati “Habereye imishyikirano ikomeye yamaze igihe hagati y’Abadage n’Ababiligi bari muri Congo.
Nyuma yaho Ababiligi baje kongera gushaka ko umupaka wimuka, ukava aho u Rwanda rugabanira na Congo, ugaca muri Nyungwe iki gice [Cya Cyangugu] kikajya muri Congo, Richard Kandt arabyanga.
Mugabowagahunde yavuze ko mu nyandiko zitandukanye Kandt yanditse, zisobanura ko yanze ko umupaka wimuka kuko yari agifite impungenge z’uko azabwira Umwami Musinga, ukuntu ibindi bice nko ku Idjwi byagiye ku ruhande rwa Congo.
Umuyobozi w’Ingoro z’Umurage w’u Rwanda, Amb Robert Masozera, yavuze ko kumenyekanisha ubukerarugendo bushingiye ku rugendo rwa Kandt ‘atari ugushyigikira ibyo yakoze kuko atari byiza ahubwo aho yageze ari ahantu heza habyazwa umusaruro no kwagura ubukerarugendo bukarenga gushingira ku ngagi na Pariki’.
MTN yatangaje ibiciro bishya byo kohererezanya amafaranga kuri telefoni
MTN Rwanda yatangaje ibiciro bishya byo kohererezanya amafaranga kuri telefoni nyuma y’uko hari hashize amezi atatu iyi serivisi itangirwa ubuntu mu Rwanda mu kwimakaza ikoreshwa ry’ikoranabuhanga hirindwa ikwirakwira ry’icyorezo cya Coronavirus.
MTN Rwanda yatangaje ibiciro bishya byo kohererezanya amafaranga kuri telefoni nyuma y’uko hari hashize amezi atatu iyi serivisi itangirwa ubuntu mu Rwanda mu kwimakaza ikoreshwa ry’ikoranabuhanga hirindwa ikwirakwira ry’icyorezo cya Coronavirus.
Banki Nkuru y’u Rwanda (BNR) yaraye itangaje ko ikiguzi cyo guherekanya amafaranga hifashishijwe ikoranabuhanga kigiye gusubizwaho ndetse kigomba gutangira kubahirizwa kuva tariki ya 22 Kamena 2020.
Mu biciro bishya MTN yatangaje, ni uko mafaranga ari munsi ya 1000 Frw, umuntu azajya acibwa 20 Frw.
Naho ku mafaranga ari hagati ya 1001 Frw na 10000 Frw ikiguzi ni 100 Frw.
Ku mafaranga ari hagati ya 10001 Frw na 150000 Frw, uwohereza azajya acibwa amafaranga 250 Frw.
Ku mafaranga ari hagati ya 150001 Frw na 2000000 Frw, ho ikiguzi ni 1500 Frw.
MTN Rwanda yatangaje ko ku zindi serivisi zirimo nko kugura umuriro w’amashanyarazi, amafaranga yo guhamagara, kwishyura lisansi, parikingi, ifatabuguzi rya televiziyo na Yego Moto ho nta mafaranga azajya acibwa umukiliya.
Umubare w’amafaranga yehererekanyijwe mu Rwanda hifashisijwe ikoranabuhanga hagati ya Mutarama na Mata 2020, wageze kuri miliyari 40 Frw; bivuze ko yiyongereye ku kigero cya 450% avuye kuri miliyari 7.
2 Frw zahererekanyijwe mu cyumweru cya mbere cya Mutarama 2020.
Nk’uko bigaragara muri raporo yakozwe n’ikigo insight2impact ku bufatanye na RURA, mu cyumweru cya mbere cya gahunda ya Guma mu Rugo umubare w’abahererekanya amafaranga mu buryo bw’ikoranabuhanga wageze kuri miliyoni 1.
2, uvuye ku bantu 600 000 mu cyumweru cyari cyabanjirije Guma mu Rugo.
Mu cyumweru cya nyuma cya Mata 2020, abantu miliyoni 1.
8 bahererekanyije amafaranga mu buryo bw’ikoranabuhanga mu Rwanda.
Guhera tariki 9 Werurwe kugeza tariki 15 Werurwe, hahererekanyijwe miliyari 10.
7 Frw ariko mu cyumweru cyarangiye tariki 22 Werurwe amafaranga yahererekanyijwe mu buryo bw’ikoranabuhanga yari ageze kuri miliyari 24 Frw.
Ikoranabuhanga rya Tap&Go rigeze kure rinozwa ngo risakazwe mu gihugu hose
Mu nama y’abaminisitiri yateranye tariki 30 Mata 2020, igamije kongera kwiga ku Cyorezo cya COVID-19 n’ingamba zo gukomeza kukirwanya ngo kidakwirakwira mu Rwanda, harimo umwanzuro wafashwe ko abantu bakangurirwa gukomeza gukoresha ikoranabuhanga igihe cyose bishoboka, haba mu kwishyurana no gukoresha serivisi z’imari.
Mu nama y’abaminisitiri yateranye tariki 30 Mata 2020, igamije kongera kwiga ku Cyorezo cya COVID-19 n’ingamba zo gukomeza kukirwanya ngo kidakwirakwira mu Rwanda, harimo umwanzuro wafashwe ko abantu bakangurirwa gukomeza gukoresha ikoranabuhanga igihe cyose bishoboka, haba mu kwishyurana no gukoresha serivisi z’imari.
Serivizi zo gutwara abantu mu modoka niho hakunze kugaragara cyane ihererekanya ry’amafaranga, gusa mu Mujyi wa Kigali ho byaracitse kuko abakoresha imodoka rusange bashyiriweho amakarita azwi nka Tap&Go aho umuntu ayishyira ku modoka akagenda, ikibazo kikaba kikigaragara cyane ku modoka zikora ingendo mu Ntara.
Urwego Ngenzuramikorere RURA, rwavuze ko iyi gahunda y’ikoranabuhanga imaze kugezwa hamwe na mu gihugu ariko bagikomeje kuyinoza kugira ngo abantu bareke guhererekanya amafaranga hirindwa icyorezo cya Coronavirus.
Umuyobozi Mukuru wa RURA, Lt Col Patrick Nyirishema, yabwiye itangazamakuru ati “No mu Ntara iryo koranabuhanga ryarahageze gusa iki cyorezo cyaje bitarakwirakwiza mu ngendo zose, gusa nk’ubu abantu bagana mu Majyaruguru mu nzira zijya i Musanze, Rubavu cyangwa se ujya i Huye uvuye i Kigali birakora, muri make ahantu hamwe na hamwe mu gihugu rirakoreshwa, turimo kureba uko ryakwirakwizwa n’ahandi ritaragera kugira ngo aho bagikoresha amafaranga biveho.
Yavuze ko uburyo ryateganyijwe ari uko bigenda bitandukanaho gato n’uko bimeze mu Mujyi Kigali.
Ati “Ubundi ingendo zo mu Ntara uko ziteye ni uko umuntu agura itike akava wenda i Kigali akajya i Musanze, turimo kureba uko byahuzwa n’irikoreshwa i Kigali, ariko hakaba hanabaho gukoresha telefoni ku buryo nayo yajya ikora nk’ikarita kandi iryo koranabuhanga tumaze kurigera kure.
Niba umuntu ashaka kujya nk’i Rubavu azajya afata telefone ye ashake Porogaramu ya Tap&Go yinjiremo hanyuma ufungure konti akoresheje amazina na nimero za telefone, abone aho kugurira itike bitewe n’aho agiye.
Yongeyeho ati “Twagiye kwinjira mu cyorezo cya Coronavirus hari byinshi bimaze gukorwa nubwo byose byari bitarajya ahagaragara, ubu twongeye kubisubukura kugira ngo tubyihutishe, icyo twifuza ni uko mu minsi iri imbere abantu bava mu gukoresha amafaranga mu ntoki.
Yavuze ko ibi bitazakorwa gusa ku modoka ahubwo RURA iteganya ko mu gihe moto zizaba zitangiye gukora, harebwa uko abantu bazajya bakoresha amatelefoni bakishyura.
Hashize imyaka irenga ine mu Rwanda hatangiye uburyo bwo kwishyura ingendo hakoreshejwe ikoranabuhanga rizwi nka Tap&Go.
Ryakemuye byinshi, rinanoza imitangire ya serivisi mu gutwara abantu.
Instagram ishobora guca kuri Twitter mu kuba isoko y’amakuru
Urubuga nkoranyambaga rwa Instagram rwitezweho guca kuri Twitter mu kuba isoko y’amakuru ku bakoresha imbuga nkoranyambaga, nk’uko byasohowe muri Raporo Reuters Institute Digital News.
Urubuga nkoranyambaga rwa Instagram rwitezweho guca kuri Twitter mu kuba isoko y’amakuru ku bakoresha imbuga nkoranyambaga, nk’uko byasohowe muri Raporo Reuters Institute Digital News.
Iyo raporo ivuga ko mu mwaka utaha wa 2021, Instagram izaba iri ku mwanya wa mbere mu kuba urubuga nkoranyambaga rushakirwaho amakuru cyane ku isi.
Urwo rubuga rwazanye uburyo bwinshi butuma abarukoresha barutindaho, nk’uburyo usangiza abandi inkuru shya (stories) na IGTV ituma abantu bashobora gusangira amashusho maremare kurusha uko byari bisanzwe.
Raporo yerekanye ko kuri ubu, 11 % by’abakoresha Instagram baba bagiye gushakaho amakuru mu gihe ababigenza gutyo kuri Twitter ari 12 %.
Bagaragaza ko bibiri bya gatatu by’abantu bakoresha telefone bashaka amakuru bayakura ku mbuga nkoranyambaga, ari nabyo bitanga icyizere ko umubare wabo uzagenda wiyongera.
Nko muri Leta Zunze Ubumwe za Amerika, mu bantu bari hagati y’imyaka 18 na 24, abagera kuri 26 % muri Mata uyu mwaka bifashishije Instagram bashaka amakuru kuri Coronavirus.
Ni mu gihe abashatse amakuru mu gihe nk’icyo bifashishije Snapchat ari 14 % naho TikTok ni 11 %.
Mu bakoreweho isuzuma, 26 % bavuze ko bizera amakuru kuri coronavirus bakura kuri Facebook na Twitter.
Ibigo bikomeye bifite imbuga nkoranyambaga byakajije uburyo bwo kugenzura amakuru abitangazwaho hagamijwe kugabanya ibihuha no gutuma ababishakaho amakuru barushaho kubyizera.
Facebook yatangije ihahiro ku mbuga zayo zitandukanye
Urubuga nkoranyambaga rwa Facebook rwatangaje ko rwashyizeho uburyo bw’iguriro rizajya rifasha abacuruzi kwamamaza no kugurisha ibicuruzwa byabo mu buryo bworoshye, mu gihe abenshi bahejejwe mu rugo n’icyorezo cya COVID-19.
Urubuga nkoranyambaga rwa Facebook rwatangaje ko rwashyizeho uburyo bw’iguriro rizajya rifasha abacuruzi kwamamaza no kugurisha ibicuruzwa byabo mu buryo bworoshye, mu gihe abenshi bahejejwe mu rugo n’icyorezo cya COVID-19.
Ibi ngo bizafasha ibigo bito n’ibiciriritse kureshya abakiliya babyo aho baherereye hose, bagure ibicuruzwa bitandukanye bifashishije uburyo bwa “Facebook Shops".
Mark Zuckerberg uyobora Facebook yavuze ko gukora iduka hifashishijwe Facebook ari ubuntu ku bigo byose bibyifuza kuko ikigamijwe ari ukwamamaza ibicuruzwa bitandukanye.
Yongeyeho ko iduka runaka niryaguka rikagira agaciro nk’ak’ikigo kinini mu bucuruzi, na bo bazunguka amafaranga kuko abantu bakoresha Facebook bagura ibicuruzwa bazaba biyongereye.
Ibigo bito n’ibiciriritse bizakoresha ‘Facebook Shops’ bizaba bifite uburyo bwo kwishyura amatangazo yamamaza, azabifasha gukurura abaguzi batandukanye bakerekeza ku iduka ryabo mu buryo bworoshye haba kuri Facebook na Instagram.
Biteganyijwe ko ubu buryo bw’iduka ryo kuri internet Facebook izanabushyira ku zindi mbuga nkoranyambaga zayo za Messenger na WhatsApp, ku buryo bizongera n’igihe abakoresha izo mbuga nkoranyambaga bamara bazikoresha.
Byitezwe ko abazashaka kugurira ibintu bitandukanye kuri Facebook bazajya babona amoko menshi y’ibintu bigezweho kandi bakaba banakwishyura ibyo bahashye bitabasabye kujya ku zindi mbuga za internet.
Imikorere yagutse y’iri hahiro Facebook yatangije izaba iri gukora neza mu mezi abiri ari imbere, aho ibigo bisaga miliyoni 160 bizaba byamaze gushyirwaho neza.
Facebook ivuga ko iri koranabuhanga rizafasha cyane ibigo byari bitangiye guhungabana kubera Coronavirus kandi rikazarushaho gukoreshwa cyane muri iki gihe Isi iri kwitabira isoko ryo kuri internet.
Kwamamaza hakoreshejwe video z’ako kanya ni bumwe mu buryo buzabyazwa umusaruro muri iri soko rya Facebook kuko abantu basaga miliyoni 800 bareba video zo kuri Facebook na Instagram buri munsi.
Airtel yatangije ‘Application’ ya mbere ihuriza hamwe serivise zose isanzwe itanga
Mu rugendo rukomeje rwo kurushaho gufasha abanyarwanda, by’umwihariko abakiriya ba yo, Airtel-Rwanda yatangije porogaramu ya telefone izajya ifasha abakiriya ba yo bose kurushaho gukoresha serivisi ibagezaho bitabasabye kuva aho bari cyangwa ngo bagire undi bitabaza.
Mu rugendo rukomeje rwo kurushaho gufasha abanyarwanda, by’umwihariko abakiriya ba yo, Airtel-Rwanda yatangije porogaramu ya telefone izajya ifasha abakiriya ba yo bose kurushaho gukoresha serivisi ibagezaho bitabasabye kuva aho bari cyangwa ngo bagire undi bitabaza.
Iri koranabuhanga rikubiye muri porogaramu yiswe ‘My Airtel App’, rifasha urikoresha kuryoherwa na serivisi zose zitangwa na Airtel bitamugoye na gato kandi ziri ahantu hamwe.
Serivise ziri muri ‘My Airtel App’ zirimo izo “kugura ama-inite, internet, kwishyura ibyo ukeneye byose nk’amazi, amashanyarazi, ifatabuguzi rya televiziyo, […] kohereza amafaranga haba mu Rwanda no mu mahanga, byose bigakorwa hifashishijwe ikarita ya banki cyangwa Airtel Money.
Umukiriya wa Airtel kandi azaba ashobora kureba uko ibikorwa byo kwishyura byagenze no kugenzura ibyakorewe kuri simukadi ye ya Airtel byose yinjiriye ahantu hamwe.
Umuyobozi Mukuru wa Airtel Rwanda, Amit Chawla, yavuze ko ibihe bidasanzwe isi irimo byo guhangana n’ingaruka za COVID-19 byatumye habaho impinduka zikomeye by’umwihariko mu bucuruzi n’ibindi bikorwa bihuza bantu benshi, bityo ko izo mpinduka zikwiye kubyazwa amahirwe, abantu bagaterana imbere na zo.
Ati “ Twashyizeho iyi porogaramu nyuma y’igihe kinini dukora ubushakashatsi ku byo abakiriya bakunze gukenera, tumaze no kumva neza ko bakeneye urubuga bakoreraho ibintu byose, bitabatwaye umwanya kandi bakabikora ku buryo buboroheye.
Yakomeje avuga ko gukoresha iyi porogaramu nshya bizarushaho gufasha abakiriya ba Airtel Rwanda kumenyera serivise zifashisha ikoranabuhanga rikomeje gushyirwa imbere mu bikorwa bitandukanye mu Rwanda.
Ati “Gukoresha iyi porogaramu yo kwihereza biroroshye, birizewe kandi bizorohereza abakiriya ba Airtel gukora ibintu byinshi harimo kureba ama inite bafite kuri telephone zabo, interineti bafiteho, ayo bafite kuri Airtel Money, banabashe kongeramo ama inite, kureba no kugura pack zihari zitandukanye.
‘My Airtel App’ ikora igihe cyose (24/7), izanafasha abayikoresha gukurikirana buri gihe ibibera kuri konti za bo za banki na Airtel Money bitabagoye na gato, ndetse ikaba idasaba kuba umuntu afite internet mu gihe ari kuyikoresha.
Umutekano w’iyi ‘Application’ wizewe ku rwego rwo hejuru kuko itemerera undi muntu kuba yakoresha imyirondoro yawe agamije kwiba amafaranga ufite kuri konti iyo ari yo yose cyangwa gukora ikindi kintu cyabangamira umukiriya wa Airtel uyikoresha.
Ibi kandi bijyana n’uko telefone zose zigaragaweho kuba imiterere ya zo yakorohereza abajura kwiba uyikoresha, itemera kuyijyamo.
Akarusho kandi ni uko kugura ama-inite ukoresheje iyi ‘application’ biguhesha uburenganzira bwo guhabwa inyongera ndetse koherereza undi muntu byo bikaguhesha ubwasisi bwa 5% by’ama-inite yose wohereje.
Iyi application izorohereza abajyaga bagorwa no gufata mu mutwe za kode zitandukanye mu kugura cyangwa gukoresha serivise za Airtel kuko buri kimwe cyose cyorohejwe muri ‘My Airtel App’.
Ubuyobozi bwa Airtel Rwanda buvuga ko gukoresha iyi application bizarushaho kugabanya guhura kw’abantu muri ibi bihe byo guhangana na COVID-19.
Umuntu ukeneye gukoresha iyi porogaramu ya ’My Airtel App’ ajya muri ’Play Store’ kubakoresha telefoni za ’Android’ cyangwa ’App Store’ ku bakoresha iOS; ukandika mu ishakiro "My Airtel", hakaza ifite amagambo ya ’Airtel Africa’, ubundi ukayishyira muri telefone yawe nk’uko bikorwa ku zindi porogaramu.
Umaze kuyishyiramo, urayifungura, ukuzuzamo nomero yawe, ubundi ugakurikiza amabwiriza ajyanye n’ibyo bagusaba.
Mu gutangaza ku mugaragaro imikorere y’iyi porogaramu, Airtel Rwanda yaboneyeho no gushimira uburyo abanyarwanda muri rusange bari kwitwara muri ibi bihe byo guhangana na COVID-19, ndetse yongera kubasaba kurushaho kubahiriza amabwiriza yashyizweho na Minisiteri y’Ubuzima muri ibi bihe bidasanzwe.
Ishyirwa hanze ry’ububasha bwo kwihereza bwahawe abakiriya ba Airtel ni kimwe mu bikorwa bigaragaza umuhati wa Airtel mu kugeza ku mukiriya serivise nziza zijyanye n’ikoranabuhanga no kubaha ubushobozi bwo kwicungira ibikorwa byose byo ku murongo wabo wa Airtel, nta wundi bitabaje.
Abakoresha internet mu Rwanda bageze kuri 62.
Imibare mishya y’urwego ngenzuramirkorere, RURA, igaragaza ko abantu bakoresha internet mu Rwanda bakomeje kwiyongera, aho kugeza ku wa 31 Werurwe 2020 bari bageze kuri miliyoni 7.
9, bangana na 62.
9 ku ijana by’abaturage.
Imibare mishya y’urwego ngenzuramirkorere, RURA, igaragaza ko abantu bakoresha internet mu Rwanda bakomeje kwiyongera, aho kugeza ku wa 31 Werurwe 2020 bari bageze kuri miliyoni 7.
9, bangana na 62.
9 ku ijana by’abaturage.
Imibare ya RURA yatangajwe kuri uyu wa Mbere, igaragaza ko mu bantu miliyoni 7.
9 bakoreshaga internet mu gihembwe cya mbere cya 2020, miliyoni 4.
3 bakoresha iya MTN Rwanda Ltd, miliyoni 3.
5 bakoresha iya Airtel Rwanda Ltd, ibihumbi 44.
8 bakoresha iya Mango Telecom Ltd, 13.
687 bakoresha iya BSC Ltd, abandi bigabanyijwe n’ibindi bigo.
9 ku ijana bakoresha internet mu gihugu, benshi bakoresha EDGE (2G) bangana na miliyoni 5.
1%), abakoresha 3G ni miliyoni 1.
1%) naho abakoresha 4G bari 587.
Iyo bigeze kuri internet itari ngendanwa (Fixed internet), imibare yerekanye ko mu bafatabuguzi 8.
890, nibura 99.
1 ku ijana bakoresha internet ifite umuvuduko uri hejuru cyangwa ungana na 256 kbps, mu gihe 0.
9 ku ijana ari bo bakoresha iri munsi ya 256 kbps.
Barimo 20 bakoresha iy’icyogajuru, 115 bakoresha DSL (Digital Subscriber Line), 115 1.
760 bakoresha Terrestrial fixed wireless, 5,853 bakoresha imigozi igezwa ku nyubako na 1,242 bakoresha ubundi buryo.
Iyo raporo kandi igaragaza ko mu gihembwe cya mbere abantu batunze telefoni mu Rwanda bari miliyoni 9.
8, bangana na 77.
9 ku ijana.
Ugereranyije igihembwe cya mbere cya 2019 n’igihembwe cya mbere cya 2020, umubare w’abafatabuguzi ba Airtel Rwanda Ltd biyongereyeho 0.
2 ku ijana baba 44.
6 ku ijana bya telefoni zose mu gihugu, naho aba MTN Rwanda Ltd bagabanukaho uwo mubare bagera kuri 55.
4 ku ijana.
MTN Rwanda igiye guhagarika internet ya ’4G unlimited’
Ikigo cy’Itumanaho MTN Rwanda cyatangaje ko guhera ku wa 1 Nyakanga kizahagarika kugurisha internet ya 4 G umuntu yajyaga akoresha ikarangira gusa bijyanye n’itariki yahawe, izwi nka 4G unlimited internet.
Ikigo cy’Itumanaho MTN Rwanda cyatangaje ko guhera ku wa 1 Nyakanga kizahagarika kugurisha internet ya 4 G umuntu yajyaga akoresha ikarangira gusa bijyanye n’itariki yahawe, izwi nka 4G unlimited internet.
Iki kigo cyatangaje ko ariko abakiliya bari bayiguze bazakomeza kuyikoresha, kugeza iminsi 30 bahawe ubwo bayiguraga, irangiye.
Ni internet iyo umuntu yayiguze, yayikoreshaga yisanzuye nta mpungenge z’uko ishobora gushira ibyo ashaka gukora bitarangiye.
Mu butumwa yashyize ahagaragara, MTN Rwanda yakomeje iti "Ariko, nugura iyo internet yawe mbere y’iyo tariki yavuzwe, ushobora kuyikoresha kugeza irangiye nyuma y’iminsi 30 uhereye igihe wayiguriye.
MTN Rwanda yatangaje ko izindi bundle za 4G zizakomeza kugurwa abantu bakanze *345# nk’uko bisanzwe, bagakurikiza ibisabwa.
Imibare y’Urwego Ngenzuramikorere, RURA, yo kugeza ku wa 31 Werurwe 2020, igaragaza ko abakoreshaga internet mu Rwanda bari miliyoni 7.
MTN Rwanda niyo ifitemo benshi kurusha ibindi kigo kuko bari miliyoni 4.
Muri abo, abakoreshaga internet ya 4G bari 387,430, bivuze ko benshi bari ku muyoboro wa 2G na 3G.
RURA igaragaza ko muri icyo gihe ikoranabuhanga rya 4G LTE ryageraga kuri 97.
6% by’ubusobwose bw’igihugu, naho urebye aho abatrage batuye, rigera kuri 98.
Dear esteemed customers, we are sorry to announce that the 4G unlimited bundle will be discontinued as from 1st of July 2020.
The customers who had bought it will still use it until the end of their 30 days.
For more information call us on 100.
We're #GoodTogether #BrighterLives pic.
com/LlHRlCTmNi
— MTN Rwanda (@MTNRwanda) June 8, 2020
Amazon yangiye Polisi ya Amerika gukoresha ikoranabuhanga ryayo rihuza amasura
Sosiyete ya Amazon yanze kwemerera Polisi ya Leta Zunze Ubumwe za Amerika kwifashisha porogaramu yayo, ikoreshwa mu guhuza isura y’umuntu n’ifoto iri mu mwirondoro we.
Sosiyete ya Amazon yanze kwemerera Polisi ya Leta Zunze Ubumwe za Amerika kwifashisha porogaramu yayo, ikoreshwa mu guhuza isura y’umuntu n’ifoto iri mu mwirondoro we.
Ni ikoranabuhanga ryari risanzwe rikoreshwa n’ibigo bitandukanye mu gihe bari mu iperereza ku muntu runaka, bashaka guhuza isura bafashe n’iy’umuntu bakeka.
Imikorere y’iyo porogaramu yari isanzwe ikemangwa ariko byarushijeho mu minsi ishize ubwo umwirabura George Floyd yicwaga anizwe n’umupolisi.
Hari amajwi yakomeje kwiyongera asaba ko Polisi ibuzwa kongera gukoresha iyo porogaramu kuko yibasira abirabura cyane kurusha abazungu.
Amazon ihagarikiye Polisi nyuma y’icyumweru sosiyete IBM nayo ihagaritse porogaramu yayo ku bayikoresha bashaka kumenya abantu bari mu kivunge ndetse n’abashaka kumenya umuntu bashingiye ku ibara ry’uruhu rwe.
Amazon yatangaje ko yahagaritse ikoreshwa rya porogaramu yayo kugira ngo Inteko Ishinga Amategeko ya Amerika ibanze ishyireho amategeko y’uburyo iryo koranabuhanga rizajya rikoreshwa.
Iyo sosiyete yatanze igihe kingana n’umwaka kugira ngo Inteko ibe yatoye itegeko ryerekena uburyo bwiza iyo porogaramu yajya ikoreshwa ntawe ibereye.
Icyakora, Amazon yatangaje ko ku miryango n’ibigo birwanya icuruzwa ry’abantu bazemererwa gukoresha iryo koranabuhanga.
Porogaramu ya Rekognition ikoresha ubuhanga buhambaye (Artificial Intelligence, AI) ikabasha guhuza ifoto yafashwe n’andi mafoto ajyana n’imyirondoro y’umuntu aba abitse mu ikusanyamakuru rya Leta.
Ni Porogaramu ishobora gushakisha ifoto imwe mu mafoto menshi ikayihuza n’iyafashwe ako kanya.
Icyakora abanenga iryo koranabuhana bavuga ko rikunze kwibeshya ku masura y’Abirabura rikabahuza n’abo badasa nabo, ugereranyije n’uko rimenya abazungu.
IBM yo yahagaritse ikoreshwa rya porogaramu yayo ivuga ko itizeye ikoranabuhanga ry’inzego zishinzwe umutekano kuko rishobora kwibeshya, ngo keretse babanje kurisuzuma.
Hatangiye gukoreshwa ikoranabuhanga ryitezweho kugoboka abarimu 10 000 bahagaritswe mu kazi
Impuguke mu ikoranabuhanga zikorera Ikigo kizwi nka Loxotech zatangiye gukoresha urubuga ruzafasha abanyeshuri gukomeza amasomo yabo mu bihe bya COVID-19 ariko rikaba ryanatanga akazi ku barimu ibihumbi 10 biganjemo abamaze gusezererwa n’ibigo bakoreraga kubera kubura ubushobozi.
Impuguke mu ikoranabuhanga zikorera Ikigo kizwi nka Loxotech zatangiye gukoresha urubuga ruzafasha abanyeshuri gukomeza amasomo yabo mu bihe bya COVID-19 ariko rikaba ryanatanga akazi ku barimu ibihumbi 10 biganjemo abamaze gusezererwa n’ibigo bakoreraga kubera kubura ubushobozi.
Iri koranabuhanga ryitezweho gutanga igisubizo ku kibazo cyatangiye kugaragara nyuma y’aho Inama y’Abaminisitiri yo ku wa 30 Mata 2020 igamije kwiga ku cyorezo cya COVID-19 n’ingamba zo gukomeza kukirwanya, ifashe umwanzuro ko amashuri azakomeza gufunga kugeza muri Nzeri.
Aya makuru akimenyekana abanyeshuri batangiye kwibaza niba batagiye kudindira mu masomo yabo ndetse biba intandaro yo kubura akazi ku barimu bo mu mashuri yigenga kuko ibigo bakorera byahise bibahagarika.
Kuva aba barimu bahagarikwa ntibasibye kugaragaza ko iki cyemezo cyagize ingaruka ku mibereho yabo.
Mu rwego rwo kuziba icyuho, hifashishijwe ikoranabuhanga Loxotech yashyizeho urubuga rwitwa Homeskull.
Binyuze kuri uru rubuga abarimu bazajya biyandikisha ubundi basabwe gutanga imyirondoro yabo igaragaza aho bigishije, nyuma yo kugenzurwa n’ikipe ifite ubumenyi buhagije mu burezi bigenwe niba bahabwa akazi cyangwa batagahabwa.
Ku banyeshuri bifuza guhabwa aya masomo nabo bazajya bafungura konti kuri uru rubuga, ubundi batange amafaranga runaka azanifashishwa mu kwishyura abarimu.
Amasomo azajya atangirwa kuri uru buga ni ayo mu mashuri abanza n’ayisumbuye ariko umwana akazajya aba afite uburenganzira bw’umubare runaka w’amasomo ashaka kwiga.
Umwe mu bashinze uru rubuga Nshizirungu Olivier avuga ko ruzaba isoko y’akazi ku barimu.
Yagize ati “Dushobora guha akazi abarimu ibihumbi 10, mu gihe abana baba bamaze kubyitabira, ntabwo tuzafata abarimu 10 000 bose ngo tubahere akazi icyarimwe abana bose bataramara kuza ku rubuga, uko bazajya biyongera niko tuzajya twongera n’umubare w’abarimu"
Nshizirungu akomeza avuga ko uru rubuga rutaje gusimbura amashuri asanzwe.
Yakomeje agira ati “Ni ubufasha turi gutanga ntabwo uru rubuga ruje gusimbura amashuri yari asanzwe, icyo rugiye gukora ni ugufasha abana kwiga kugira ngo bazajye gusubira mu mashuri bataratakaye.
Uru rubuga ruzanafasha abanyeshuri bifuza gukomeza amasomo yabo muri ibi bihe bya COVID-19 ariko bakaba bafite imbogamizi zo kubona abarimu cyane ko batabasanga mu rugo kuko bitemewe.
Kuri Nshizirungu yemeza ko ubu buryo buzaba bufite umwihariko “ku rubuga rwacu umwana azajya agira ubushobozi bwo kwiga arebana na mwarimu hakoreshejwe ikoranabuhanga kandi amubaze ibibazo byose ashaka kumubaza ndetse mu gihe umwana azaba atabyumvise amashusho yafashwe azajya yibika abashe kongera kuyareba.
Yakomeje avuga hazajya hagenzurwa uburyo umwarimu yigisha “Mu gihe tubonye ko hari abarimu batari gutanga ibyo abanyeshuri babitezeho tuzabasaba kwikosora n’ibinanirana bibe byabaganisha mu gukurwaho.
Nshizirungu avuga ko ubu buryo buzorohereza abana bazaba bagiye gukora ibizamini bya Leta kuko amasomo yose bazaba barahawe azabikwa ahantu hamwe bakazajya babasha kuyasubiramo uko babishaka.
Abarimu bazahabwa akazi ko kwigisha binyuze kuri uru rubuga bazajya babona umushahara udashobora kujya munsi y’ibihumbi 150 Frw ariko unashobora kwiyongera bitewe n’umubare w’amasomo n’abanyeshuri yigisha.
Mu gihe gito uru rubuga rumaze rutangiye abanyeshuri 50 n’abarimu 15 batangiye kurukoresha.
U Bushinwa bwohereje mu kirere rocket izamura ibyogajuru mu mushinga wabwo wo kugera ku kwezi
U Bushinwa bugeze kure umugambi wabwo wo kubaka mu isanzure igice gikorerwamo ubushakashatsi kikanagenzura ibyogajuru ndetse no kugera ku kwezi, aho ku wa Kabiri bwohereje mu kirere " Chang-Zheng 5B", rocket ishobora kuzamura ibyogajuru yikoreye toni 22.
U Bushinwa bugeze kure umugambi wabwo wo kubaka mu isanzure igice gikorerwamo ubushakashatsi kikanagenzura ibyogajuru ndetse no kugera ku kwezi, aho ku wa Kabiri bwohereje mu kirere " Chang-Zheng 5B", rocket ishobora kuzamura ibyogajuru yikoreye toni 22.
Iki gikorwa cyabereye mu Majyepfo y’Igihugu mu gace kitwa Wenchang.
Chang-Zheng 5B ifite moteri icumi ndetse ireshya na metero 53.
7 n’umubyimba wa metero eshanu.
Ni nini kurusha Ariane 6 iri hafi koherezwa n’ibihugu by’u Burayi kuko yo ishobora gutwara toni 21,6.
Kuri uyu wa Gatanu nibwo Chang-Zheng 5B, izagaruka ku Isi aho izagwa mu Burasirazuba bw’u Bushinwa.
Ibi biri muri gahunda u Bushinwa bufite ko mu 2022 buzaba bwamaze kubaka mu isanzure station ishobora kugenzura ibyogajuru, umushinga witwa Tiangong-3.
Mu 2021 nibwo u Bushinwa buzatangira kohereza mu kirere ibikoresho byo kubaka iyo station.
Iyi rocket u Bushinwa bwohereje mu kirere, izafasha kandi mu mushinga wa Chang’e 5 wo kugera ku kwezi mu mpera za 2020.
U Bushinwa kandi buri kwiga uburyo bwatangira kugerageza amahirwe yo kugera ku mubumbe wa Mars.
Leta Zunze Ubumwe za Amerika nicyo gihugu cyonyine kugeza ubu cyabashije kohereza abantu ku kwezi.
Netflix igiye guhagarika konti z’abantu bamaze igihe batayikoresha kandi bishyura
Urubuga rwa Netflix rwerekanirwaho amashusho binyuze kuri internet rwatangaje ko rugiye gutangira guhagarika konti z’abakiliya barwo bigaragara ko bamaze igihe kirenga umwaka nta kintu bareba kandi bishyura.
Urubuga rwa Netflix rwerekanirwaho amashusho binyuze kuri internet rwatangaje ko rugiye gutangira guhagarika konti z’abakiliya barwo bigaragara ko bamaze igihe kirenga umwaka nta kintu bareba kandi bishyura.
Netflix yerekana ibiganiro byo mu bihugu bitandukanye biciye kuri internet birimo nka filime mbarankuru n’iz’ubundi bwoko, ariko bigasaba kubanza kuba umufatabuguzi.
Kuba umufatabuguzi wa Netflix, umuntu asabwa amafaranga ari hagati y’amadolari arindwi na $ 14 ku kwezi bitewe n’icyiciro ashaka kubarizwamo.
Akurwa kuri konti ye yatanze yiyandikasha bwa mbere.
Ubuyobozi bwa Netflix bwatangaje ko bwasanze hari abantu bakurwaho amafaranga buri kwezi nyamara badaheruka kugira icyo bareba kuri urwo rubuga.
Bwatangaje ko konti zigaragaza kumara umwaka zitanga amafaranga ariko nta kintu zireba zigiye guhagarikwa.
Ni umwanzuro ugamije gufasha abakiliya bibagiwe ko biyandikishije kuri Netflix, kudasesagura amafaranga yabo.
Abakiliya bamaze umwaka batareba amashusho kuri Netflix ariko bishyura, bazandikirwa bamenyeshwe, babazwe niba bagikeneye kubana na Netflix.
Mu gihe uwabajijwe adasubije, konti ye izahagarikwa.
Uzashaka kongera kuba umukiliya azabisaba konti ye ikangurwe.
Netflix yatangaje ko abantu bangana na 0.
5 % by’abakiliya bayo aribo babarizwa muri icyo cyiciro cy’abishyura batareba.
Netflix irebwa mu bihugu 190 hirya no hino ku Isi, aho ifite abakiliya basaga miliyoni 182.
Yabonye abayikoresha bashya bagera kuri miliyoni 16 muri ibi bihe bya Coronavirus.
Australie yaciye agahigo mu kugira internet yihuta kurusha izindi ku Isi
Abashakashatsi bo muri Australie baciye agahigo ko gukoresha internet yihuta kurusha izindi ku Isi, aho iyo babonye ishobora gukoresha nibura terabyte 44.
2 mu isegonda.
Abashakashatsi bo muri Australie baciye agahigo ko gukoresha internet yihuta kurusha izindi ku Isi, aho iyo babonye ishobora gukoresha nibura terabyte 44.
2 mu isegonda.
Itsinda ryo muri Kaminuza yitwa Monash, Swinburne na RMIT niryo ryakoze ubwo bushakashatsi.
Ryifashishije agakoresho gato bashyize mu muyoboro ukoreshwa mu guhanahana amakuru mu itumanaho rikoreshwa mu Mujyi wa Melbourne.
Ako gakoresho bagashyize ku muyoboro usanzwe ukoreshwa n’Ikigo cy’Igihugu muri Australie gishinzwe umuyoboro wa internet, aba ariwo wakoreraho ubushakashatsi.
Aba bahanga bavuze ko mu gihe cy’imyaka ibiri cyangwa itatu, bene ako gakoresho kazaba kaboneka ku buryo kakoreshwa mu bushakashatsi hanyuma mu gihe cy’imyaka itanu kagatangira gucuruzwa.
Magingo aya, Singapore niyo icuruza internet yihuta kurusha izindi zose aho umuturage ashobora kugura internet imuha megabyte (mbps) 197.
3 mu isegonda.
Ubusanzwe muri Australie, ikigereranyo cy’uburyo internet yihuta kiri kuri mbps 43.
4, igenda gahoro nibura inshuro 1000 ugereranyije n’iyo aba bashakashatsi babonye mu igerageza ryabo.
Iyo internet babonye, ihesha umuntu uri kuyikoresho ubushobozi bwo kuba yamanura (download) filimi nibura 1000 zifite amashusho ya HD mu gihe cy’isegonda.
Nko mu Bwongereza ho, umuyoboro mugari wa internet uvuduka ku kigero cya mbps 64.
Ako gakoresho bifashishije kugira ngo babone iyi internet, kari mu bwoko bumwe n’akifashishwa mu miyoboro migari ya internet (fibre-optique) hirya no hino ku Isi.
Ibyavuye muri ubu bushakashatsi, byatanze isura y’uko mu gihe kiri imbere internet izaba imeze hirya no hino ku Isi.
Twitter yatangiye igerageza ku buryo bushya bwo gutangaza ikintu hifashishijwe amajwi
Urubuga nkoranyambaga rwa Twitter rwatangiye kugerageza uburyo bushya uretse kuba abantu basangiza abandi amagambo n’amafoto muri tweet, noneho bashobora gushyiraho ijwi ryabo.
Ni uburyo bwatangiranye ariko n’abakoresha Twitter kuri iOS.
Urubuga nkoranyambaga rwa Twitter rwatangiye kugerageza uburyo bushya uretse kuba abantu basangiza abandi amagambo n’amafoto muri tweet, noneho bashobora gushyiraho ijwi ryabo.
Ni uburyo bwatangiranye ariko n’abakoresha Twitter kuri iOS.
Ubuyobozi bw’uru rubuga, kuri uyu wa Gatatu bwatangaje ko rimwe na rimwe iyo umuntu ashaka kugira icyo atangaza kuri Twitter hari ubwo inyuguti 280 zishobora kuba zidahagije, uburyohe bw’ikiganiro bugatakarira mu gusoma no gusemura ikivugwa.
Bukomeza buti "Rero guhera uyu munsi turimo kugerageza uburyo bushya buzatuma umuntu ashobora gukora byinshi igihe yifashisha Twitter – ugakoresha ijwi ryawe.
Inzira izajya ikoreshwa mu gutangaza tweet ukoresheje ijwi ntaho itaniye no gukoresha amagambo.
Bizajya bisaba kujya ahandikwa, ukabona akantu gashya kongewemo gafite ishusho y’imirongo igaragaza amajwi.
Ukanzeho hahita haza ifoto ukoresha kuri twitter n’ahantu ho gufatira amajwi ahagana hasi, ukahakanda ugatangira gufata ijwi ushaka gutangaza.
Muri ubu buryo bushya, ubutumwa utangaza mu buryo bw’amajwi buba bufite amasegonda atarenga 140, ni ukuvuga iminota ibiri n’amasegonda makumyabiri.
Umuntu ashobora gukomeza kuvuga, ku buryo iyo amasegonda yagenwe arangiye bitifunga, ahubwo hirema urukurikirane rw’amajwi rimwe munsi y’irindi (thread) hakurikijwe uburebure ntarengwa bwashyizweho, bigakora tweets zitarenga 25.
Iyo usoje ukanda ahanditse “Done", ubundi bakagusubiza aho watangiriye handitse “Tweet", ugasangiza abagukurikira ibitekerezo ariko noneho wifashishijwe amajwi.
Twiter yakomeje iti "Abantu bazabona ubutumwa bwawe aho barebera ibyo abandi batangaje (tweets).
Igihe ushaka kubwumva, ukanda mu ifoto.
Ni uburyo bwatangiye kwifashishwa ku bakoresha iPhone kuko zubakiye kuri porogaramu ya iOS.
Ijwi rifungukira ahagana hasi, ugakomeza kuryumva n’igihe waba urimo gusoma ibindi byatangajwe kuri Twitter cyangwa igihe unavuye muri iyi application ya Twitter kuri iOS ukaba ugiye mu bindi, kereka urihagaritse.
Twitter yakomeje iti "Gukora Tweets zo mu majwi biraza kugaragara ku bantu bake bakoresha Twitter kuri iOS mu ntangiriro, ariko mu byumweru biri imbere buri wese ukoreha iOS azaba ashobora gutangaza ubutumwa binyuze mu ijwi.
Buri wese azaba ashobora kubwumva no gusubiza.
Kuri iyi nshuro ariko bizaba bishoboka gusa gukoresha ijwi nka tweet, ntabwo birashoboka ko ukoresha ijwi mu gusubiza ku byo undi yatangaje (reply) cyangwa kubisakaza wongeyeho igitekerezo cyawe (Retweet with Comment).
Ubuyobozi bwa Twitter buvuga ko hari ibintu umuntu atabasha kuvuga cyangwa gusobanura akoresheje amagambo yanditse, ku buryo yizera ko kwifashisha amajwi bizatuma abantu barushaho gusabana.
Ni uburyo buzafasha cyane nk’abakeneye kubara inkuru zabo, abanyamakuru bashaka gutangaza inkuru zishyushye cyangwa umuntu uwo ari we wese ubonye icyo akeneye kubwira abandi mu buryo bw’amajwi .
DStv igiye kongera Amazon na Netflix kuri dekoderi yayo nshya
MultiChoice Group Ltd yo muri Afurika y’Epfo yasinyanye amasezerano na Netflix Inc na Amazon.
com Inc, azatuma ibyo bigo binyuza serivisi zabyo z’amashusho kuri dekoderi nshya ya DStv, bikazatuma abantu bishyura ifatabuguzi risanzwe rya televiziyo bakareba Netflix na Amazon Prime Video.
MultiChoice Group Ltd yo muri Afurika y’Epfo yasinyanye amasezerano na Netflix Inc na Amazon.
com Inc, azatuma ibyo bigo binyuza serivisi zabyo z’amashusho kuri dekoderi nshya ya DStv, bikazatuma abantu bishyura ifatabuguzi risanzwe rya televiziyo bakareba Netflix na Amazon Prime Video.
Ni icyemezo cyatangajwe ku wa Gatatu, mu gihe icyo kigo gicuruza amashusho ya televiziyo mu buryo bw’ifatabuguzi umuntu yishyura (Pay-TV) gikomeje kwagura ibikorwa byacyo.
Impinduka ubu buryo buzagira ku biciro by’ifatabuguzi rya Multi-Choice rigurwa buri kwezi zizatangazwa mu byumweru biri imbere.
Gusa biteganywa ko icyo kigo kizajya kibona komisiyo, ku mafaranga azinjizwa aturutse ku bafatabuguzi ba ziriya serivisi ebyiri zigiye kwiyongera kuri dekoderi za MultiChoice.
Ubusanzwe abantu barebaga Netlix na Amazon mu buryo bwa internet, umuntu akishyura ifatabuguzi ubundi akareba uko abyifuza.
MultiChoice Group Ltd ivuga ko kongera muri serivisi zayo izindi ebyiri mpuzamahanga z’amashusho, bigaragaza ubushake bwayo bwo gukomeza kuba igihangange mu kugira urunyurane rw’amashene.
Umuyobozi Mukuru wa MultiChoice, Calvo Mawela, yavuze ko bamaze igihe baha abafatabuguzi serivisi bareba, ku buryo byagaragaye ko uburyo bakoramo butanga umusaruro.
Yakomeje ati "Uko uru rwego rugenda rutera imbere, dutekereza ko ubu turi mu mwanya mwiza wo kungukira ku mpande ebyiri – isoko rya Pay-TV rikomeje gukura muri Afurika n’amahirwe arimo gukura yo gucuruza amashusho kuri internet (over-the-top, OTT), aho serivisi za OTT no gushyira hamwe amashene bishobora gutanga umusaruro.
Multi-Choice kandi irimo kwitegura gushyira ku isoko serivisi za DStv ariko noneho zidakoresha igisahani ngo umuntu agerweho n’amashusho meza, uburyo buzashyirwa ahagaragara mu minsi iri imbere.
Icyo kigo ubu kimaze kugira abafatabuguzi miliyoni 19.
5, ndetse mu 2015 cyatangije uburyo bw’ifatabuguzi, aho umuntu areba amashusho akeneye yifashishije internet, Showmax, bukomeje kuganwa na benshi.
Mu mwaka ushize kuri serivisi za MultiChoice za DStv na GOtv hiyongereyeho abafatabuguzi 900.
Ibyo utamenye ku ntambwe yagejeje u Rwanda mu kwifashisha “Robots" zihariye mu kuvura COVID-19
Akazuba, Ikirezi, Mwiza, Ngabo na Urumuri nizo Robots ziri gufasha u Rwanda mu kurwanya ikwirakwira rya Coronavirus.
Urugendo rwaganishije kuri iyi ntambwe ruratangaje kandi rwarihuse bidasanzwe.
Akazuba, Ikirezi, Mwiza, Ngabo na Urumuri nizo Robots ziri gufasha u Rwanda mu kurwanya ikwirakwira rya Coronavirus.
Urugendo rwaganishije kuri iyi ntambwe ruratangaje kandi rwarihuse bidasanzwe.
Mu kwezi gushize, u Rwanda rwongeye guca agahigo ruba kimwe mu bihugu bya Afurika byifashisha “Robots" mu kuvura icyorezo cya COVID-19 ariko izarwo zihariye kurusha izindi ziri ku mugabane.
Intambwe yaganishije kuri iki gikorwa ihera mu Ukwakira 2019 mu Budage ahabereye Rwanda Day.
Umugabo w’Umubiligi, Fabrice Goffin, ufite sosiyete ikora porogaramu zikoresha “Robots" yitwa Zora Bots, yarahagurutse ageza igitekerezo cye kuri Perezida Kagame, amubwira ko yifuza kuzaza gukorera mu Rwanda ndetse mu buryo bwo gutebya, amusaba ko yamuha itike y’indege imuzana i Kigali.
Nyuma y’ibyumweru bibiri, yahise aza mu Rwanda ahura n’inzego zitandukanye zifite uburezi n’ikoranabuhanga mu nshingano.
Igitekerezo cye ntabwo cyari ugukorera Robots mu Rwanda, ahubwo yashakaga kugurisha u Rwanda porogaramu zikoresha za Robots kugira ngo zitangire kwifashishwa mu mashuri, ku buryo abana b’abanyarwanda bagira ubushobozi bwo kuzikorera bo ubwabo, bigendanye n’ibikenewe ku isoko.
Kugira ngo wumve neza imikorere ya Zora Bots, yigereranye na Microsoft ikora porogaramu za Windows zifasha imashini gukora.
Icyo gihe Goffin yabwiye IGIHE ati “Ni twe twenyine ku Isi dufite software ishobora gukora muri robots zose".
Coronavirus ikigaragara mu Rwanda bwa mbere ku wa 14 Werurwe, hatangiye gutekerezwa uburyo bwakwifashishwa mu kurwanya iki cyorezo mu gihugu, ikoranabuhanga naryo ritekerezwaho.
Ishami ry’Umuryango w’Abibumbye rishinzwe Iterambere, UNDP, ryahise ritekereza ku ikoreshwa rya Robots, ryerekeza amaso kuri Zora Bots rimusaba ko yakora izakwifashishwa mu Rwanda mu kurwanya Coronavirus.
Yabwiye IGIHE ati “Nyuma y’aho Coronavirus igaragariye mu Burayi, nibwo twatangiye kuvugana, ni ukuvuga hari mu cyumweru cya gatatu cya Werurwe.
Bansabye kubabwira ikoranabuhanga ryakwifashishwa mu kurwanya Coronavirus muri Afurika, ntabwo bigeze bavuga ngo turashaka Robots ikora gutya, baravuze bati turashaka kurinda abaturage mu Rwanda n’ahandi muri Afurika, ndababwira nti turi isosiyete ikora ibijyanye na Robots ku Isi, dutangira kuvugana tubaha izi Robots.
Izi robots zifite ubushobozi bwo gufata ibipimo abantu bari hagati ya 50 na 150 mu munota umwe, zikareba niba nta we ufite ibimenyetso by’iyi ndwara nk’umuriro.
Zishobora komekwaho akandi gakoresho umuntu yageranya n’isahani, zigatwara mu cyumba cy’umurwayi ibiryo bipima nk’ibiro bitatu.
Zinifashishwa kandi mu gufata amakuru y’abarwayi no kumenyesha umuganga igihe hari ibimenyetso bidasanzwe umurwayi agize.
Zishobora kuba zakwifashishwa nko ku mipaka n’ahandi hantu hanyura abantu benshi ku buryo zitanga amakuru mu buryo bworoshye, ku bantu bose bahanyuze.
Nyuma y’uko izi robots zigeze mu Rwanda, hahise hatangira ibiganiro bigamije kuzigeza n’ahandi nko muri Uganda, Repubulika Iharanira Demokarasi ya Congo ndetse na Kenya.
Robots imwe yageze mu Rwanda ifite agaciro k’ibihumbi 30 by’amadolari ya Amerika.
Ati “Nizeye ko n’ahandi zizahagera kuko ni ingenzi cyane.
COVID-19 ntabwo izagenda vuba, ishobora kwiyongera, ibihugu byose bikwiye kwirinda kugira ngo iki cyorezo kidakwirakwira kandi ikoranabuhanga ni bumwe mu buryo bwo kubikora.
Imikorere yazo nyuma ya Coronavirus
Izi robots zijya kuzanwa mu Rwanda, hanatekerejwe ku cyo zamarira igihugu mu gihe iki cyorezo cyaba kitakiri imbogamizi.
Ni imwe mu ngingo zari zikubiye mu busabe bwa UNDP bw’ibyo iryo koranabuhanga rikwiye kuba ryujuje.
Goffin ati “Baravuze bati nyuma ya Coronavirus, izi robots ntabwo zizabikwa.
Ni n’uburyo bwiza bwo gukoresha amafaranga kuko ugomba kuvuga uti ’iki gikoresho kirakenewe uyu munsi ariko nyuma tuzagikenera mu bundi buryo.
Icyo ni cyo cyiza cy’izi robots, kuko ntabwo zipima umuriro gusa ngo zinarebe ko abantu bambaye udupfukamunwa, ahubwo zifite ubundi bushobozi bwinshi.
Urugero rw’aho zishobora kwifashishwa ni mu bijyanye n’ubukerarugendo, aho zishobora kuzajya zifashishwa mu gusobanurira abantu ibijyanye n’ahantu runaka bari gusura, zikabikora kandi mu ndimi zose kuko zifite ubushobozi bwo gutanga amakuru mu ndimi 40.
Ati “No mu bitaro zakomeza gukoreshwa mu gutanga serivisi, ibaze hari nk’umuntu w’Umudage waje kwivuza kandi abamwakira batavuga ikidage, robots zamufasha neza.
Ni robots zihariye ugereranyije n’iziri ahandi
Mu bihugu byinshi ku Isi muri iki gihe bifashisha Robots mu buvuzi cyane mu kurwanya Coronavirus, hari nk’izigira uruhare mu gusukura mu bitaro, mu gupima umuriro n’ibindi.
Urugero hari nka Robots ziboneka mu bitaro byo mu Bushinwa, zifashishwa mu gupima umuriro, ariko iziri mu Rwanda zikoranye ikoranabuhanga ritandukanye n’izo zose kuko rizibashisha kugenzura amasura y’abantu.
Ati “Birasa n’imashini nk’iyo wabona mu Bushinwa ariko ubwenge n’ubushobozi buri hejuru mu Rwanda kurusha ahandi hose ku Isi kugeza ubu.
Ni zo ziteye imbere kurusha izindi zose wabona ku Isi.
“Urugero nk’izo zo mu Bushinwa, zipima umuriro gusa ariko porogaramu twakoresheje, irihariye, wayigereranya na Microsoft kuri mudasobwa, ibashisha robots kugira indimi nyinshi, kugenzura amasura y’abantu, kubika amakuru menshi n’ibindi.
Porogaramu yifashishwa muri izi Robots yitwa ZBOS, nta yindi sosiyete iyikora ku Isi cyangwa se ikora igiye kumera kimwe nayo.
Bene izi robots zatangiye gukoreshwa mu Burayi hashize icyumweru kimwe mu Rwanda ziri mu kazi mu bitaro.
Goffin yishimira ubufasha yaherewe mu Rwanda kuva mu mpera za 2019 yarugeramo, aho avuga ko ahantu hose yakomangaga, yahabwaga karibu kandi agasobanura umushinga we ukakirwa.
Kubera Coronavirus, umushinga we wo kwifashisha ikoranabuhanga rya Robots mu burezi bw’u Rwanda yabaye awugaritse ariko ateganya ko iki cyorezo nikirangira, ibiganiro bizongera gusubukurwa.
Ikiganiro Fabrice Goffin yagiranye na IGIHE ubwo yasuraga u Rwanda mu 2019
Ikigo cyo mu Rwanda cyegukanye igihembo mu irushanwa mpuzamahanga rya drones
Ikigo cya Leapr Labs cyo mu Rwanda cyegukanye igihembo mu irushanwa ryo kugurutsa drones ryiswe Lake Kivu Challenge (LKC) ryabereye ku nkombe z’Ikiyaga cya Kivu mu Karere ka Karongi, ku wa 8-14 Gashyantare 2020
Ikigo cya Leapr Labs cyo mu Rwanda cyegukanye igihembo mu irushanwa ryo kugurutsa drones ryiswe Lake Kivu Challenge (LKC) ryabereye ku nkombe z’Ikiyaga cya Kivu mu Karere ka Karongi, ku wa 8-14 Gashyantare 2020
U Rwanda rwabaye igihugu cya mbere muri Afurika cyakiriye iri rushanwa ry’Isi mu kugurutsa drones ryerekanye ikoranabuhanga rigezweho mu iterambere ryo kuzitwara.
Amarushanwa yo kugurutsa drones yateguwe na Guverinoma y’u Rwanda ifatanyije na Africa Drone Forum.
Ishami ry’Ikigega Mpuzamahanga cy’u Bwongereza kigamije Iterambere (DFID) na Banki y’Isi.
Yari agamije kumenyekanisha serivisi nshya, amakuru agezweho mu kohereza no kwakira ibintu bitandukanye, guhanga imirimo n’amahirwe yo kwihutisha iterambere, no kubaka ubumenyi bujyanye n’imirimo yo mu kinyejana cya 21.
Ibigo 10 byo mu bihugu birindwi nibyo byitabiriye LKC.
Amarushanwa yari mu byiciro bitatu birimo icya drones zakoreshwaga mu gutwara umuzigo zikawugeza ahantu zikagaruka, kujya gufata ikintu kiri ahantu ukakijyana ahandi n’icyo gusesengura amakuru drone yafashe iri mu kirere.
Irushanwa ryabereye ku nkombe za Kivu aho drones zahagurukiraga zigana ku Kirwa cya Bugarura mu ntera y’ibilometero 20.
Nko mu cyiciro cya Emergency Delivery, drones yasabwaga gutwara umuzigo wa 500ml ikawugezayo udahungabanye.
Mu byegukanye ibihembo harimo Leapr Labs cyo mu Rwanda, cyatsindiye £15 000, akabakaba miliyoni 17 Frw.
Leapr Labs yegukanye igihembo mu cyiciro kijyanye no gusesengura amakuru, Data Analysis Special Award.
Umuyobozi wa Leapr Labs, Tuyihimbaze Serge, yabwiye IGIHE ko igihembo batsindiye cyaberetse ko hari urwego bariho ku ruhando mpuzamahanga.
Yagize ati “Gutsinda twabikesheje gukorana n’abandi, twungukiye mu bufatanye twagize, abenjeniyeri bacu ubumenyi n’ubunararibonye bari bafite bwari buhagije ku buryo dutsinda.
Biradutera imbaraga, twishimiye ko ariya marushanwa yaduhaye ibiruta igihembo birimo ubufatanye n’ibindi bigo bya drones.
Leapr Labs yatsinze nyuma yo guhigika ibigo byari bihanganye mu gusesengura amakuru yafashwe na drone.
Ati “Indege yabaga iri mu kirere ikareba mu Kiyaga cya Kivu igashobora gutandukanya ubwato n’ibindi bintu.
Bafataga nk’umutwaro bakawushyira mu ishyamba ku buryo drone iri mu kirere imenya aho uri, ikanatanga amakuru ashobora gutuma umuntu awugeraho (GPS Coordinates).
Twatsinze mu cyiciro cyo gufata amakuru yafashwe na drones tukayasesengura tukerekana aho ubwato cyangwa umuzigo uherereye.
Mu gutanga amanota hibanzwe ku gukoresha igihe neza no gutanga amakuru ya nyayo ku buryo umuntu byamworohera kugera ku kintu cyavuzwe.
Leapr Labs ni ikigo kigitangira ariko gifite intego yo kwaguka no guteza imbere ikoranabuhanga rya drones mu Rwanda.
Tuyihimbaze yavuze ko hakenewe ingengo y’imari nini izafasha mu gushyira imbaraga mu mishinga itandukanye irimo ijyanye n’ubuhinzi n’ibindi.
Yagize ati “Turashaka kubaka ubushobozi ku bijyanye na software, na hardware aho twashobora kubaka drones.
Kubigeraho bizasaba gushaka urubyiruko rufite impano.
Dukorana na AIMS, Carnegie Melllon na Kaminuza y’u Rwanda.
Turi gushaka abafatanyabikorwa batandukanye.
Icya gatatu ni ukubona ibigo bikora drones, abari gukora ubushakashatsi ngo tubashe kugera ku ntego yacu.
Umuhango wo gutanga ibihembo ku bigo byitwaye neza muri Lake Kivu Challenge wabaye hifashishijwe ikoranabuhanga ry’amashusho kubera ingamba zafashwe mu kwirinda Coronavirus.
Minisitiri w’Ikoranabuhanga na Inovasiyo mu Rwanda, Paula Ingabire, yashimiye ibigo byitabiriye irushanwa ryo kugurutsa drones.
Yagize ati “Lake Kivu Challenge ntigamije gusa gushimira abatsinze, ahubwo ni n’uburyo bwo kunoza imikoranire mu rwego rw’ubwikorezi bwa drones no gukorana n’abafatanyabikorwa mu kuzana ibisubizo bitandukanye muri Afurika.
Ibyiciro n’uko ibigo byahembwe muri Lake Kivu Challenge:
Ibigo byatsinze birimo n’ibyahawe ‘Safety Awards’, bizafashwa kubona ikoranabuhanga ry’ubwirinzi rya Iris Automation.
Birimo Wingcopter cyo mu Budage (£5,000) na Avy cyo mu Buholandi (£5,000).
Lake Kivu Challenge yabaye nyuma y’Inama Nyafurika kuri drones ‘‘Africa Drone Forum’’, yahuje abasaga 1000 ku wa 5-7 Gashyantare 2020 biga ku mikoreshereze yazo muri Afurika.
Indi nkuru wasoma: Drones zirimo iy’Abanyafurika zagurukijwe mu mwitozo utegura irushanwa ryazo mu Rwanda (Amafoto na Video)
Amashusho y’imyitozo yo kugurutsa drones yabanjirije Lake Kivu Challenge ku Nkombe za Kivu i Karongi
Amafoto: Dushimimana Ami Pacifique
Video: Kazungu Armand
MTN yashyizeho uburyo bworoshye bwo kwishyura abamotari n’ibihembo ku bazabukoresha cyane
Sosiyete y’itumanaho MTN Rwanda yatangaje ko guhera kuwa 3 Kamena 2020, itangira korohereza abamotari kwishyurwa hifashishijwe uburyo bwa MoMoPay, mu gushyigikira ingamba za Leta y’u Rwanda zo gukoresha ikoranabuhanga mu guhererekanya amafaranga, hirindwa coronavirus.
Sosiyete y’itumanaho MTN Rwanda yatangaje ko guhera kuwa 3 Kamena 2020, itangira korohereza abamotari kwishyurwa hifashishijwe uburyo bwa MoMoPay, mu gushyigikira ingamba za Leta y’u Rwanda zo gukoresha ikoranabuhanga mu guhererekanya amafaranga, hirindwa coronavirus.
Ubu buryo kandi MTN Rwanda ibutangije nyuma y’amabwiriza yatanzwe n’Urwego Ngenzuramikorere, RURA rusaba abamotari bose kwishyurwa hakoreshejwe ikoranabuhanga.
Binyuze muri MoMoPay, abagenzi bazajya babasha kwishyura abamotari amafaranga y’urugendo mu buryo bworoshye kandi bwizewe.
Gukoresha ubwo buryo birasaba gukanda *182*8*1#, ugashyiramo kode umumotari akoresha kuri MoMoPay ubundi ushyiremo amafaranga y’urugendo ugiye kumwishyura wemeze.
Umuyobozi ushinzwe ibikorwa by’ubucuruzi muri MTN Rwanda, Chantal Kagame yavuze ko MTN Rwanda yiyemeje kuba ku isonga mu guteza imbere ihererekanya ry’amafaranga ryifashishije ikoranabuhanga no gukumira icyorezo cya coronavirus.
Yagize ati “Twishimiye gufasha abamotari kwakira amafaranga yabo bifashishije MoMoPay.
Mu gihe twubahiriza ingamba zashyizweho na Guverinoma y’u Rwanda mu kwirinda ikwirakwira rya Coronavirus, twiyemeje kugendana na gahunda y’igihugu yo kudahererekanya amafaranga mu ntoki.
MTN Rwanda yatangaje ko mu gukomeza gushishikariza abamotari gukoresha ubwo buryo bishyurwa, hagiye kujya hatangwa ibihembo kabiri mu cyumweru ku bahiga abandi mu kubukoresha.
Ibihembo bazahabwa bizaba birimo moto nshyashya, casques, kugabanyirizwa ibiciro ku bikomoka kuri peteroli moto zabo zikoresha kuri sitasiyo za lisansi n’ibindi.
MTN Rwanda kandi yiyemeje gufasha abamotari kubona udupfukamunwa tuzajya dutangirwa kuri sitasiyo za lisansi zitandukanye zikorana na MTN mu mujyi wa Kigali.
MTN Rwanda kandi mu bufatanya na banki ya NCBA, yiyemeje gutanga inguzanyo ku bakiliya bayo muri ibi bihe byo kwirinda icyorezo hifashishijwe MoKash, mu bo iyo nguzanyo igenewe harimo n’abamotari.
Ku bari barafashe inguzanyo bakananirwa kuyishyura mu gihe cy’iminsi 30 yagenwe, MTN Rwanda na NCBA babakuriyeho amande y’ubukererwe ndetse bongererwa indi minsi 30 yo kuba bishyuye.
Umukiliya utabashije kwishyura ideni rye mu minsi 60 cyangwa 90, ntabwo azajya agabanyirizwa ingano y’amafaranga yemerewe kuguza nkuko byari bisanzwe.
Mu gihe kandi inguzanyo ntarengwa igiye kugabanywa, umukiliya azajya ahabwa iminsi 30 yo kwitegura.
MoKash ni uburyo bwo kubitsa, kubikuza no kugurizwa buboneka kuri MTN Rwanda ukanze *182*5#).
Inguzanyo yo kuri MoKash yishyurwa mu gihe cy’iminsi 30, hiyongereyeho inyungu ya 9 %, naho uwabikijeho amafaranga yungukirwa 7 % ku mwaka.
Zoom niyo porogaramu yamanuwe cyane kuri internet muri Mata
Sosiyete y’Ikoranabuhanga mu gukora za porogaramu za telefoni na mudasobwa, Sensor Tower yagaragaje ko porogaramu ya Zoom ari yo yamanuwe cyane (download) kuri internet mu kwezi gushize kwa Kane.
Sosiyete y’Ikoranabuhanga mu gukora za porogaramu za telefoni na mudasobwa, Sensor Tower yagaragaje ko porogaramu ya Zoom ari yo yamanuwe cyane (download) kuri internet mu kwezi gushize kwa Kane.
Zoom ni porogaramu y’ikoranabuhanga yatangiye kwifashishwa cyane ubwo icyorezo cya Coronavirus cyakazaga umurego kuko yafashije benshi kuganira mu buryo bw’amashusho hifashishijwe ikoranabuhanga.
Abantu miliyoni 131 bamanuye Zoom mu kwezi gushize, barimo 18 % bayimanuye bari mu Buhinde mu gihe 14 % bayimanuye bari muri Leta Zunze Ubumwe za Amerika.
Porogaramu ya TikTok nayo ikoresha uburyo bw’amashusho mu kuganira yaje ku mwanya wa kabiri kuko yamanuwe n’abantu basaga miliyoni 107 ku Isi.
Uburyo bwo kuganira hifashishijwe amashusho nibwo bwatoranyijwe n’ibigo bimwe na bimwe ku Isi kugira ngo aho gukomeza akazi bari mu ngo bishoboka, bagakomeze nta nkomyi.
Izi porogaramu zagiye zifasha benshi gukomeza gukurikirana imikorere y’abakozi babo hatabayeho guhurira mu nama nkuko byari bisanzwe.
Ku rutonde rwa porogaramu zamanuwe cyane kandi harimo Facebook, WhatsApp, Instagram na Messenger.
Izindi porogaramu zifashishwa mu kuganira hifashishijwe amashuho nka Google Meet na Microsoft Team nazo zigaragara ku rutonde rwa porogaramu zamanuwe cyane ariko mu myanya ya nyuma.
Hakozwe agapfukamunwa korohereza abantu kurya batagakuyemo
Ba rwiyemezamirimo bo mu gihugu cya Israel bakoze ubwoko bw’udupfukamunwa two kwifashisha mu kwirinda Coronavirus, ariko tutabuza abatwambaye kuba bagira icyo barya.
Ba rwiyemezamirimo bo mu gihugu cya Israel bakoze ubwoko bw’udupfukamunwa two kwifashisha mu kwirinda Coronavirus, ariko tutabuza abatwambaye kuba bagira icyo barya.
Ni agapfukamunwa kameze nk’utundi twose ariko gafite umwanya hasi ushobora kunyuzwamo ibiryo mu gihe umuntu ari ku meza.
Uwo mwanya ufungurwa iyo umuntu agiye kurya, yarangiza akongera akawufunga cyangwa ukifunga.
Asaf Gitelis, Umuyobozi w’ikigo Avtipus Patents and Inventions cyakoze utwo dupfukamunwa, yavuze ko hari udufungurwa mu buryo busanzwe hakoreshejwe intoki n’utundi twifungura iyo ikanya cyangwa ikiyiko cyegereye umunwa, dukoze mu buryo bw’ikoranabuhanga.
Yagize ati “Ushobora kurya, kunywa ukishimisha hanyuma wamara kurangiza kurya ugafunga ukirinda kandi ukanarinda abo muri kumwe.
Icyo kigo cyatangaje ko mu gihe kitarenze ukwezi baraba atangiye gukora udupfukamunwa tw’ubwo bwoko twinshi.
Kamwe kazajya kagurwa hagati y’amadolari 0.
85 n’amadolari 2.
Smartphone nziza zihendutse wagura
Muri iyi nkuru ntabwo turi buvugemo telefoni wagura nk’ibihumbi 100 Frw, ahubwo turavuga kuri ba bandi bajyana cyane n’ibigezweho, bakagura nka iPhone runaka igura amafaranga ashobora no kugera kuri miliyoni y’u Rwanda, kuri bo, igura icya kabiri cyayo ihendutse kubi.
Muri iyi nkuru ntabwo turi buvugemo telefoni wagura nk’ibihumbi 100 Frw, ahubwo turavuga kuri ba bandi bajyana cyane n’ibigezweho, bakagura nka iPhone runaka igura amafaranga ashobora no kugera kuri miliyoni y’u Rwanda, kuri bo, igura icya kabiri cyayo ihendutse kubi.
Izi telefoni zose ni nshya ku isoko, uraza gusangamo izasohotse muri uyu mwaka kandi zifite ikoranabuhanga rijyanye n’igihe ku buryo ku mbuga za internet zigurishirizwaho telefoni ushobora kuzisanga ku mafaranga make kandi zikiri nshya.
iPhone SE (2020)
Niba ukunda iPhone, nta kabuza iPhone SE yasohotse muri uyu mwaka, wayitunga wishimye.
Ubwoko bwa mbere bw’iyi telefoni, bwashyizwe ku isoko mu myaka ine ishize.
Inshya yaje ivuguruye kurusha iyo ya mbere.
Ifata amafoto meza kurusha iya mbere ndetse ntishobora kwangirika mu gihe yaba iguye mu mazi, ikindi ni uko yo ishobora gushyirwamo umuriro mu buryo nziramugozi.
Gusa iyi yo ntabwo ifite aho ushobora gushyira écouteur ahubwo umuntu akoresha zimwe za nziramugozi.
Niba ushaka kugura iPhone nshya, iPhone SE (2020), ntukwiriye kuyirata kuko iranahendutse.
Ubu iri kugura $399 asaga gato ibihumbi 375 Frw.
Samsung Galaxy A51
Telefoni za Samsung ni zimwe mu zikunzwe na benshi kuko zibasha gufata amafoto meza kurusha ubundi bwoko bwinshi.
Uyu mwaka mu zagiye ku isoko harimo na Galaxy A51 ifite camera enye, ikoresha igikumwe mu kuyifungura.
Iyi telefoni yazanye n’ubwoko bushobora kwakira ikoranabunga rya 5G (ritaratangira gukora mu Rwanda).
Ntabwo ihenze kuko ihagaze $399 asaga gato ibihumbi 375 Frw naho ijyamo 5G yo asaga ibihumbi 460 Frw.
Google Pixel 3A XL
Ntabwo ari abanyarwanda benshi wasanga batunze telefoni za Google, ariko ni zimwe mu nziza zigezweho ku isoko by’umwihariko mu bijyanye no gufata amashusho kuko zirusha nyinshi mu zikunzwe zikaba zanarusha ubushobozi yewe na camera zimwe na zimwe.
Mu masaha y’ijoro, iyi telefoni ifite ubushobozi bwo gufata amafoto meza ndetse ishobora no gufata amashusho y’agatangaza.
Ifite bateri nziza cyane ya 3700-mAh kuko umuriro ushobora kumaramo amasaha arenga 24.
Niba ukeneye amafoto yo gukoresha ku mbuga nkoranyambaga zawe, Pixel 3A XL yabigukorera neza mu gihe waba uyiguze biragusaba kwishyura nibura $479, asaga gato ibihumbi 450 Frw.
Motorola Moto G Stylus
Hari benshi baheruka za Motorola za kera ku mwaduko wa telefoni mu Rwanda, batazi ko uru ruganda rwiyuburuye rukagera aho rukora izigezweho.
Niba warakunze Motorola ya kera, igihe ni iki kugira ngo unaryoherwe n’inshya igezweho.
Motorola Moto G Stylus ifite camera eshatu, ububiko bwa 128GB ndetse na bateri ishobora kumaramo umuriro igihe kigera ku minsi ibiri kuko ifite ubushobozi bwa 4,000mAh.
Ntabwo bigusaba menshi kugira ngo uyitunge ugereranyije n’izo tumaze kubona hejuru, ishakemo nibura $300 ni ukuvuga asaga gato ibihumbi 280 Frw.
Samsung Galaxy A50
Samsung Galaxy A50 ni indi telefoni ya Samsung watunga niba ukunda ubwoko bw’izi za “A".
Yagiye ku isoko umwaka ushize ariko iracyari telefoni nziza ku isoko n’ubu ndetse irahendutse ugereranyije n’uko yagiye hanze igura.
Ifite camera eshatu, ikoresha igikumwe mu kuyifungura, ndetse ikirahure cyayo ni kimwe kigaragaza ibintu neza kuko gikoranye ikoranabuhanga rya LED rimenyerewe kuri za écran nini zigezweho.
Ku madolari 250 ni ukuvuga asaga gato ibihumbi 235 Frw urabasha gutunga telefoni igezweho kandi ya make.
Motorola Moto G Power
Motorola G Power irahendutse ugereranyije na G Stylus kuko yo ushobora kuyibona ku $250 asaga gato ibihumbi 235 Frw.
Ifite batiri nziza cyane irambamo umuriro kuko ifite ubushobozi bwa 5,000-mAh.
Iyi batiri yakozweho igeragezwa, bigaragaza ko umuriro ushobora kumara nibura iminsi ine.
Ubwo niba udakunda kwirirwa ucometse telefoni, nakubwira iki.
Ikindi cyiza cyayo ni uko ifite camera eshatu zituma ubona amashusho meza.
Motorola Moto Z4
Moto Z4 yashyizwe ku isoko muri Gicurasi umwaka ushize ariko ntiyakundwa cyane nubwo ari imwe muri telefoni nke zikoresha 5G.
Irambisha umuriro kurusha nyinshi muri telefoni za iPhone na Samsung ndetse ifite camera ifata amafoto meza kuko ifite megapixel 48.
Igura $499 ni ukuvuga asaga ibihumbi 465 Frw.
Samsung Galaxy S9
Ni imwe muri telefoni nziza Samsung yakoze uhereye mu buryo igaragara ndetse n’uburyo ibasha kwihanganira amazi.
Ishobora kujyamo umuriro mu buryo nziramugozi ndetse ifite ikirahure cyiza cyigoronzoye gikoranywe ikoranabuhanga rya LED.
Ufite $450, ni ukuvuga asaga ibihumbi 420 Frw wayibikaho.
Leta Zunze Ubumwe z’Abarabu zigiye kohereza icyogajuru kuri Mars
Leta Zunze Ubumwe z’Abarabu zigiye kohereza kuri Mars icyogajuru cya mbere kizahaguruka ku Isi ku wa 14 Nyakanga 2020, mu butumwa bwahawe izina ryitwa “Hope" cyangwa se “Icyizere" mu Kinyarwanda.
Leta Zunze Ubumwe z’Abarabu zigiye kohereza kuri Mars icyogajuru cya mbere kizahaguruka ku Isi ku wa 14 Nyakanga 2020, mu butumwa bwahawe izina ryitwa “Hope" cyangwa se “Icyizere" mu Kinyarwanda.
Icyogajuru kizajya kuri Mars muri ubu butumwa, byitezwe ko kizakora urugendo rw’ibilometero miliyoni 493 kugira ngo kigere kuri uyu mubumbe.
Nibura igihe cya hafi kizagererayo ni muri Gashyantare umwaka utaha.
Ni umushinga umaze igihe kuko watangiye gutegurwa mu 2014, abahanga bazagenzura urwo rugendo batangira kwitoza, ndetse n’icyogajuru gitangira guteranywa, hakorwa n’amasuzuma atandukanye hitegurwa ibibazo by’ikirere bishobora kuzavuka mu nzira.
Intego y’ingenzi ni ukugera kuri Mars hanyuma abahanga mu by’isanzure bakagenzura ibijyanye n’ikirere cyaho.
Barashaka kuzamenya impamvu kuri uyu mubumbe haba ikibazo cy’umwuka wa hydrogène na oxygène mu gihe uyu mubumbe ufite byinshi uhuriyeho n’isi dutuye.
Ibizava muri ubwo bushakashatsi bizahabwa ibigo 200 bikora ubushakashatsi mu by’isanzure birimo na NASA, kugira ngo bizitabweho mu zindi ngendo zigana kuri uyu mubumbe.
Icyogajuru kizoherezwa kuri Mars kizaba gifite camera zakozwe n’Abayapani zifite ubushobozi buhambaye bwo gufata amakuru n’amashusho y’umukungugu ugaragara kuri Mars.
Kizaba gifite kandi irindi koranabuhanga rihambaye ryakozwe n’abahanga bo muri Kaminuza ya leta ya Arizona muri Amerika, rizifashishwa mu gufata ibipimo by’umwuka biri hejuru n’ibiri hasi bigaragara kuri uyu mubumbe.
Bwa mbere mu myaka icyenda, icyogajuru cyagiye mu isanzure gihagurukiye ku butaka bwa Amerika
Icyogajuru cyakozwe na Sosiyete y’Umuherwe Elon Musk yitwa SpaceX cyoherejwe mu isanzure gitwaye abanyamerika babiri bakora mu kigo gishinzwe ubumenyi mu by’isanzure NASA, ruba urugendo rwa mbere iyi sosiyete ikoze itwara abantu mu isanzure.
Icyogajuru cyakozwe na Sosiyete y’Umuherwe Elon Musk yitwa SpaceX cyoherejwe mu isanzure gitwaye abanyamerika babiri bakora mu kigo gishinzwe ubumenyi mu by’isanzure NASA, ruba urugendo rwa mbere iyi sosiyete ikoze itwara abantu mu isanzure.
Hari hashize imyaka icyenda nta cyogajuru gihagurutse ku butaka bwa Amerika kijyanye abanyamerika ku isanzure, gusa ubu byashobotse nyuma y’icyo gihe kinini cyari gishize.
Muri iyi myaka yose yari ishize [kuva mu 2011], abanyamerika bajyaga ku isanzure bakoresheje ibyogajuru by’Abarusiya ndetse akaba ariho banakoreraga imyitozo, ni ibintu byatwaye Amerika miliyoni 86 z’amadolari.
Iki cyogajuru cyagombaga kuba cyaroherejwe mu isanzure ku wa Gatatu w’icyumweru gishize gusa biza gusubikwa nyuma yo kubona ko mu kirere harimo imirabyo gahunda ishyirwa kuri uyu wa Gatandatu.
Cyohererejwe muri Leta ya Florida ahari ikigo kimwe mu icumi bya Nasa bigenzura ibijyanye n’isanzure cyitwa Kennedy Space Center.
Kohereza iki cyogajuru bitumye Amerika itera indi ntambwe mu rugendo ruganisha ku kuba ba mukerarugendo bashobora kujya ku isanzure.
Iki cyogajuru cyari gitwaye Robert Behnken w’imyaka 49 na Douglas Hurley wa 53.
Bazamara mu isanzure amasaha 19.
Cyahagurutse 21:20 z’ijoro kuri uyu wa Gatandatu ku isaha y’i Kigali.
Iki cyogajuru kiri mu mushinga wa SpaceX witwa Dragon 2, cyari kimaze imyaka 15 gikorwa.
Twitter yasibye konti zisaga 170 000 zakoreshwaga mu icengezamatarwa ry’u Bushinwa, u Burusiya na Turikiya
Sosiyete ya Twitter yatangaje ko yamaze gusiba konti zisaga ibihumbi 170 zakwirakwizaga ubutumwa bukubiyemo amatwara y’u Bushinwa, Turikiya n’u Burusiya.
Sosiyete ya Twitter yatangaje ko yamaze gusiba konti zisaga ibihumbi 170 zakwirakwizaga ubutumwa bukubiyemo amatwara y’u Bushinwa, Turikiya n’u Burusiya.
Hari konti 23,750 zasibwe zakoreshwaga cyane muri ubwo buryo n’izindi 150 000 zafashaga mu kugeza ubwo butumwa kuri benshi.
Twitter yatangaje ko muri konti zasibwe, izifite aho zihuriye n’icengezamatwara ry’u Burusiya zigeze ku gihumbi mu gihe iza Turikiya zigera ku 7340.
Ibyari biri kuri izo konti byasibwe ariko bishyirwa mu bubiko bwa Twitter ku buryo byakwifashishwa mu bushakashatsi.
Umwaka ushize, Twitter nabwo yavumbuye konti z’u Bushinwa zakoreshwaga mu icengezwamatwara ubwo habaga imyigaragambyo muri Hong Kong.
Twitter yatangaje ko uburyo bakoresheje bavumbura izo konti umwaka ushize aribwo bwakoreshejwe no muri iki gihe.
Konti zasibwe, Twitter ivuga ko zakwirakwizaga icengezamatwara rishimagiza ibyo u Bushinwa buri gukora muri Hong Kong, ibitekerezo by’u Bushinwa kuri Coronavirus no kuri Taiwan.
Ubusanzwe ibyandikwa ku mbuga nkoranyambaga zirimo Twitter, YouTube na Facebook biragenzurwa cyane mu Bushinwa.
Twitter yatangaje ko konti zasibwe zijyanye na Turikiya ari izabaga zigamije kugaragaza neza isura ya Perezida Recep Tayyip Erdogan mu gihe iz’u Burusiya zasibwe ari izabaga zigamije gucengeza imyumvire n’ingengabitekerezo y’ishyaka riri ku butegetsi muri icyo gihugu no kwibasira abatavuga rumwe na Leta.
My Airtel app: Uburyo bworoshye bwo kwishyura serivisi nyinshi ukoresheje telefone yawe
Telefone zigezweho za smartphones zabaye gikoresho nkenerwa cya ngombwa ku batuye isi hafi ya bose.
Ni benshi bamaze kumva ko badashobora kubaho batayifite ngo ubuzima bwabo bugende uko babyifuza.
Telefone zigezweho za smartphones zabaye gikoresho nkenerwa cya ngombwa ku batuye isi hafi ya bose.
Ni benshi bamaze kumva ko badashobora kubaho batayifite ngo ubuzima bwabo bugende uko babyifuza.
Igitangaje, ntabwo ari benshi bifashisha icyo gikoresho nkoranabuhanga mu gihe bishyura amafaranga ya internet ituma icyo gikoresho gikora, turacyahata inzira amaguru tujya mu maduka kugura ama-inite yo gukoresha, tukirirwana amafaranga mu mufuka hato akaba yanakwibwa ngo tugiye guhaha.
Airtel iri guhindura iyo migirire ya kera, itangiza uburyo bwa MyAirtel app aho serivisi hafi ya zose ushobora kuzishyurira kuri telefone yawe bitabaye ngombwa ko uva aho uri.
Serivise ziri muri ‘My Airtel App’ zirimo izo kugura ama-inite, internet, kwishyura ibyo ukeneye byose nk’amazi, amashanyarazi, ifatabuguzi rya televiziyo, kohereza amafaranga haba mu Rwanda no mu mahanga, byose bigakorwa hifashishijwe ikarita ya banki cyangwa Airtel Money.
Iyi porogaramu ya telefone ikumenya guhera ku munsi wa mbere ukiyikoresha, ibiri kuri nimero yawe ya telefone ibimenya uko biri kose ku buryo igihe ugiye kuyikoresha bitakugora.
Iyi porogaramu ibika ibyo wayikoreyeho bitewe n’icyo wishyuye cyangwa waguze, icyo wohereje n’ibindi, ku buryo iyo wongeye kugira icyo ukoraho wakoreyeho ubushize, ikwereka ibisigaye.
Urugero niba uguze megabytes zo gukoresha kuri internet, zishira uzireba ku buryo utajya mu ihurizo ryo kwisanga internet yashize.
Ni uburyo bukorwa mu kanya gato kurusha kubikorera kuri internet.
Hari n’uburyo bwo kwiyoherereza inyemezabwishyu y’icyo umaze kugura ukoresheje iyo porogaramu.
Iyi porogaramu ya MyAirtel app ikomeje gushimwa na benshi batangiye kuyikoresha.
Ntabwo ari ngombwa gukoresha ubundi buryo bwo kwishyura urenze telefone yawe, manura iyo porogaramu ubuzima bworohe.
‘My Airtel App’ ikora igihe cyose (amasaha 24 ku minsi 7), inafasha abayikoresha gukurikirana buri gihe ibibera kuri konti za bo za banki na Airtel Money bitabagoye na gato, ndetse ikaba idasaba kuba umuntu afite internet mu gihe ari kuyikoresha.
Umutekano w’iyi ‘Application’ wizewe ku rwego rwo hejuru kuko itemerera undi muntu kuba yakoresha imyirondoro yawe agamije kwiba amafaranga ufite kuri konti iyo ari yo yose, cyangwa gukora ikindi kintu cyabangamira umukiliya wa Airtel uyikoresha.
Akarusho kandi ni uko kugura ama-inite ukoresheje iyi porogaramu biguhesha uburenganzira bwo guhabwa inyongera ndetse koherereza undi muntu byo bikaguhesha inyongera ya 5% by’ama-inite yose wohereje.
Iyi porogaramu izorohereza abajyaga bagorwa no gufata mu mutwe za kode zitandukanye mu kugura cyangwa gukoresha serivise za Airtel, kuko buri kimwe cyose cyorohejwe muri ‘My Airtel App’ igisigarana.
Umuntu ukeneye gukoresha iyi porogaramu ajya muri ’Play Store’ kubakoresha telefoni za ’Android’ cyangwa ’App Store’ ku bakoresha iOS; ukandika mu ishakiro "My Airtel", hakaza ifite amagambo ya ’Airtel Africa’, ubundi ukayishyira muri telefone yawe nk’uko bikorwa ku zindi porogaramu.
Umaze kuyishyiramo, urayifungura, ukuzuzamo nomero yawe, ubundi ugakurikiza amabwiriza ajyanye n’ibyo bagusaba.
Facebook yavuguruye uburyo igaragara mu korohereza abayikoresha
Urubuga nkoranyambaga rwa Facebook rwongereye ibishya mu mikorere n’uburyo rugaragara, hagamijwe kurushaho korohereza abantu bagera muri miliyari ebyiri baruhuriraho.
Urubuga nkoranyambaga rwa Facebook rwongereye ibishya mu mikorere n’uburyo rugaragara, hagamijwe kurushaho korohereza abantu bagera muri miliyari ebyiri baruhuriraho.
Nyuma y’amezi y’igeragezwa, Facebook yongereye ibishya mu buryo igaragarira abayikoresha nk’uko yabitangaje ku wa Gatanu.
Izo mpinduka zirimo uburyo Facebook yafungukaga kuri mudasobwa bwatangiye kugeragezwa muri Werurwe, ariko mbere ho umuntu yemererwaga gusubira ku buryo amenyereye, akanatanga igitekerezo ku buryo bushya.
Mu bishya kandi harimo uburyo umuntu ashobora guhitamo ko paji ya Facebook yijima bizwi nka Dark Mode, igihe abona afite urumuri rwinshi kandi akeneye kuruhura amaso.
Ni uburyo bwari busanzwe ku zindi mbuga nka Twitter.
Facebook yatangaje ko yari ikeneye gukora impinduka mu buryo uru rubuga rugaragarira abarukoresha.
Yagize iti “Tumaze gukura cyane uhereye ubwo Facebook yashingwaga mu myaka 16 ishize, twubatse ibishya ku rubuga, tubasha gukorana n’ibikoresho bitandukanye by’ikoranabuhanga na porogaramu nshya ndetse dutangira gukoresha indimi amagana.
Mu minsi ishize twibanze cyane mu guhindura uburyo Facebook ikoreshwa kuri telefoni igendanwa, ariko tuza gusanga iyo kuri mudasobwa yarasigaye inyuma.
Byari bikenewe kuyijyanisha n’ibihe.
Ikindi gishya ni uburyo umuntu ashobora kubaka amatsinda abantu bahuriramo, paji za Facebook no kwamamaza byihuse kurusha mbere.
Ubu buryo kandi butanga amahitamo yo kubanza gusuzuma neza ibintu wanditse, mbere y’uko ubitangaza.
Facebook yatangaje ko igikeneye ibitekerezo by’abantu mu kurushaho kunoza ubu buryo, ku buryo abatishimiye imiterere mishya bashobora gukomeza gutanga ibitekerezo banyuze ahagenerwa imikorere rya konti yabo ya facebook.
Google Chrome igiye gutangira gukumira amatangazo yamamaza amara internet n’umuriro by’abakiliya bayo
Sosiyete ya Google yatangaje ko igiye gutangiza uburyo bwo gukumira amatangazo yamamaza ku bakoresha porogaramu ya Google Chrome basura imbuga zitandukanye.
Sosiyete ya Google yatangaje ko igiye gutangiza uburyo bwo gukumira amatangazo yamamaza ku bakoresha porogaramu ya Google Chrome basura imbuga zitandukanye.
Amatangazo azibandwaho akaba ari akoresha internet nyinshi n’umuriro mwinshi wa telefone cyangwa mudasobwa by’abakiliya.
Google yatangaje ko ubwo buryo buzatangira gukoreshwa muri Kanama uyu mwaka.
Iyo sosiyete yatangaje ko baje kuvumbura ko hari amatangazo yamamaza aza iyo umuntu ari kureba ibintu runaka kuri internet, agatwara umuriro mwinshi wa telefone ye cyangwa ama-inite ya telefone nyirayo atabizi.
Google ivuga ko akenshi ayo matangazo abayakoze baba batarayakoze neza ku buryo akoresha umuriro mwinshi cyangwa internet nyinshi.
Yatangaje ko bihombya umukiliya ukoresha Google Chrome kuko ama-inite ye ashobora gushira atayakoresheje cyangwa umuriro wa telefone ye ugashira atabizi.
Amatangazo azajya akumirwa ku bakoresha Google Chrome ni ashobora gukoresha internet ya megabit 4 cyangwa se ashobora kwiharira 27 % bya internet yose yakoreshejwe n’amatangazo yamamaza.
Google chrome ni isiakiro rya Internet ryatangijwe mu 2008, rihanganye n’andi mashakiro nka Internet Explorer na Firefox yari yarabanje mu kibuga.
Chrome yakomeje guhatana iza kwigarurira benshi mu bakoresha internet.
Kugeza mu mpera za 2019, telefone miliyari eshanu ku isi zari zirimo porogaramu ya Google Chrome.
Kurangiza imanza za cyamunara n’inyandiko mpesha byatangiye gukorerwa mu ikoranabuhanga (Video)
Minisiteri y’Ubutabera yatangije uburyo bw’ikoranabuhanga buzajya bwifashishwa mu kurangiza imanza za cyamunara n’inyandiko mpesha, bwitezweho gukemura byinshi mu bibazo byajyaga bigaragara mu kurangiza izi manza, birimo gutinda kwa zo, uburiganya n’ibindi byaturukaga k’uregwa, urega cyangwa umuhesha w’inkiko.
Minisiteri y’Ubutabera yatangije uburyo bw’ikoranabuhanga buzajya bwifashishwa mu kurangiza imanza za cyamunara n’inyandiko mpesha, bwitezweho gukemura byinshi mu bibazo byajyaga bigaragara mu kurangiza izi manza, birimo gutinda kwa zo, uburiganya n’ibindi byaturukaga k’uregwa, urega cyangwa umuhesha w’inkiko.
Mu kiganiro n’abanyamakuru cyo kuri uyu wa Gatatu, tariki ya 13 Gicurasi 2020, cyari kigamije gusobanura byimbitse ibijyanye n’iteka rya Minisitiri ryerekeye uburyo bwo guca imanza hifashishijwe ikoranabuhanga; Minisiteri y’Ubutabera yasobanuye ibizahinduka mu mirangirize y’imanza za cyamunara n’inyandiko mpesha [inyandiko itegeka ko umuntu ahabwa umutungo runaka].
Umuyobozi Mukuru Ushinzwe Serivisi yo Kwegereza Ubutabera abaturage muri MINIJUST, Urujeni Martine, yavuze ko gutangira gukoresha iri koranabuhanga bifitiye akamaro impande zitandukanye zifite aho zihuriye n’ubutabera, haherewe ku muturage.
Kuva iri teka ritangajwe, hashyizweho urubuga rwa internet ruzajya rwifashishwa n’abahesha b’inkiko bose, abaturage bafite imitungo byanzuwe n’urwego rubifitiye ububasha cyangwa habarabayeho ubwumvikane hagati y’impande ebyiri ko izatezwa cyamunara, n’izindi nzego zizajya zikurikirana ishyirwa mu bikorwa ry’imyanzuro y’imanza zishingiye ku mitungo itezwa cyamunara.
Urujeni yavuze ko zimwe mu mpinduka zazanywe n’iri koranabuhanga ari uko nta rubanza rwa cyamunara cyangwa inyandiko mpesha bizongera kurangizwa bidakorewe mu ikoranabuhanga, kandi ko hari n’uburyo bwateganyijwe igihe habayeho ikibazo muri iryo koranabuhanga.
Ati "Bizihutisha irangizamanza n’inyandiko mpesha; ubundi hari hari ibibazo bitandukanye byaturukaga ku mpande zose, ugasanga uregwa, urega cyangwa umuhesha w’inkiko […] umwe muri bo agize uruhare mu kudindira kw’irangizarubanza.
Yakomeje avuga ko bizongera umucyo mu guca urubanza, aho umuhesha w’inkiko azaba afite inzira zose zifashishwa mu kurangiza urubanza mu buryo bukwiye, byose bikorewe mu ikoranabuhanga.
Bizafasha kandi inzego zitandukanye gukurikirana no kugenzura imikorere y’abahesha b’inkiko ku buryo bukurikije amategeko.
Umwanditsi Mukuru mu Kigo cy’Iterambere, RDB, Richard Kayibanda, ashimangira ko iri koranabuhanga rishya rizagura isoko muri cyamunara kuko buri wese azagira uburenganzira bungana n’ubwa mugenzi we mu kugura umutungo aho yaba ari hose.
Ati "Bizanakemura ikibazo cy’abakomisiyoneri bajyaga bateza akavuyo ku munsi wa cyamurana, bikanica isoko rimwe na rimwe ku buryo hari n’aho cyamunara yasubikwaga.
Mu byo umuntu unyuze muri iri koranabuhanga azajya asabwa kugira ngo yemererwe gupiganwa muri cyamunara, harimo ko azajya atanga ingwate ingana na 5% y’agaciro k’umutungo upiganirwa; akayasubizwa igihe atawegukanye, mu gihe kitarenze iminsi itatu, uwawegukanye we akazajya ayaheraho yishyura igiciro cyose.
Ingwate ya 5% iteganyijwe ku mitungo ifite agaciro gahera kuri miliyoni eshanu kuzamura, mu gihe umutungo ufite agaciro kari munsi yayo nta ngwate itangwa.
Ibindi byitezwe ko bizahindurwa n’ikoranabuhanga mu kurangiza imanza za cyamunara n’inyandiko mpesha harimo gukurikirana uburyo imanza zirangizwa mu gihugu hose ku buryo bwizewe, harebwa umusaruro bitanga.
Ikigo cy’Igihugu cy’Imisoro n’Amahoro na cyo kizabasha gukurikirana neza itangwa ry’umusoro ku bahesha b’inkiko, hashingiwe kuri raporo y’imirimo bakoze.
RDB ivuga ko gutangizwa kw’iri koranabuhanga bizunganira gahunda yo kurushaho guteza imbere ishoramari no gukora ubucuruzi binyuze mu mucyo.
Iteka rya Minisitiri ryerekeye uburyo bwo guca imanza hifashishijwe ikoranabuhanga, riteganya ko mu gihe hatatanzwe byibura 75% by’agaciro k’umutungo utezwa cyamunara; nyir’umutungo cyangwa ikigo cy’imari gicunga uwo mutungo bafite uburenganzira bwo gusaba ko cyamunara ihagarikwa, hagashakwa ubundi buryo cyangwa ikimurwa.
Sobanukirwa uko internet ya 5G izahindura ubuzima bwa muntu
Umunsi ku wundi, ikoranabuhanga rikomeje guhindura ubuzima bw’abatuye Isi, ndetse ubu umuyoboro wa internet yihuta ya 5G niwo uhanzwe amaso nk’ugiye kugira uruhare rukomeye mu guhindura ubuzima bw’abantu.
Umunsi ku wundi, ikoranabuhanga rikomeje guhindura ubuzima bw’abatuye Isi, ndetse ubu umuyoboro wa internet yihuta ya 5G niwo uhanzwe amaso nk’ugiye kugira uruhare rukomeye mu guhindura ubuzima bw’abantu.
Ni umuyoboro ugereranywa nk’intambwe nshya ndetse na none nk’itafari rizaganisha ku rugendo ruhindura buri kimwe, uhereye ku buvuzi bwifashishije ikoranabuhanga nk’aho umuganga ashobora kubaga umuntu kandi batari kumwe, ikoranabuhanga mu modoka, mu buzima busanzwe ku buryo waba uri ku kazi ugacana imbabura wasize mu rugo n’ibindi bizwi nka Internet of Things.
Ni byinshi, ariko wakwibaza impamvu abantu muri iki gihe bashishikariye 5G! Ni iki cyayo cyiza gitandukanye n’ibisanzwe cyangwa se ni ibiki izahindura mu buzima bwa muntu?
Mu Kinyarwanda cyoroshye, 5G wayisobanura nk’icyiciro cya gatanu cy’ikoranabuhanga ryihutisha amakuru kurusha ibisanzwe.
Gusa iyo tuvuze kwihuta bisobanurwa kwinshi.
Nko muri Amerika, sosiyete y’itumanaho ya Verizon iherutse gukora igerageza kuri 5G, isanga ishobora kwihuta nk’igihe umuntu amanura ibintu (download), akabona gigabits 1.
0 ku isegonda (1.
Ni ukuvuga ngo ni nk’inshuro ziri hagati y’icumi na 100 z’umuvuduko usanzwe, ndetse ni umuvuduko mwinshi utanabona no ku miyoboro ya fibre optique, bisobanuye ko uyifashishije ushobora kumanura kuri internet ibintu amagana ku muvuduko wo hejuru.
Ntabwo ari umuvuduko gusa.
Niba uri kuri internet ugakanda ku kintu runaka ugiye gusoma, hari umwanya bifata kugira ngo rwa rupapuro wakanzeho rufunguke (mu cyongereza bizwi nka Latency).
Ubusanzwe bishobora kumara milliseconde 20 [mu isegonda rimwe harimo milliseconde 1000) kugira ngo rwa rupapuro rufunguke, ariko kuri 5G ni munsi ya milliseconde imwe.
Bifate nk’aho ari nk’igihe bitwara kugira ngo telefoni yawe itere umurabyo mu gihe uri gufotora.
Ikindi cyiza cyayo ni uko yo ifite ubushobozi bwo kuba wacomekaho ibikoresho byinshi by’ikoranabuhanga kurusha ibyo washyira kuri internet isanzwe, ukayifashisha mu rugo wenda ucometseho firigo yawe ikaza kuguha amakuru ko ibintu birimo harimo ibyakonje cyane cyangwa se ibigiye kubora n’ibindi.
Wumvise ibyo ikora, uhita wibaza ku giciro cyayo.
Ubu mu Rwanda ntabwo ihari wenda ku buryo twarebera ku bintu byo hafi yacu, ariko nko muri Leta Zunze Ubumwe za Amerika, sosiyete z’itumanaho ziri kwishyuza nibura amadolari 10 yiyongera ku yari asanzwe yishyurwa n’umuntu ku kwezi; uru ni urugero rwa Verizon.
Kugira ngo ukoreshe 5G bisaba ko uba ufite igikoresho kiyakira, ntabwo ari ikibonetse cyose.
Urugero nka telefoni, nyinshi ziri gusohoka zigezweho zakira 5G, kimwe n’uko hamaze iminsi hasohoka izakira 4G.
Umwaka ushize Sumsung yashyize ku isoko Samsung Galaxy S10 ishobora kwakira 5G.
Ikindi ni uko telefoni nyinshi zashyizwe ku isoko mu ntangiriro z’umwaka ushize usanga zikoresha ikoranabuhanga rizifasha kwakira no gutanga amakuru ryakozwe na Qualcomm, [Snapdragon X50], rizibashisha no kwakira 5G.
Uyu mwaka byitezwe ko hazashyirwa ku isoko telefoni nyinshi zakira 5G kurusha ushize.
Hasobanuwe impamvu Internet ya 4G Unlimited ikoreshwa muri telefoni igiye kuvanwa ku isoko
Hashize iminsi ibigo byagurishaga internet ya 4G Unlimited biha ubutumwa abakiliya babyo ko bigiye guhagarika kugurisha iyo Internet muri za telefone zabo.
Hashize iminsi ibigo byagurishaga internet ya 4G Unlimited biha ubutumwa abakiliya babyo ko bigiye guhagarika kugurisha iyo Internet muri za telefone zabo.
Tariki 8 Kamena Ikigo cy’Itumanaho MTN Rwanda cyatangaje ko guhera ku wa 1 Nyakanga kizahagarika kugurisha internet ya 4G Unlimited umuntu yajyaga agura agakoresha ikarangira mu gihe runaka.
4G Unlimited ni internet yatangwaga mu gihe runaka nk’icyumweru cyangwa ukwezi, umukiliya akishyura ubwo akaba azi ko icyo cyumweru cyangwa ukwezi azabimara ataguze indi.
Ikigo cy’abanya-Koreya, KTRN Rwanda ari nacyo rukumbi cyemerewe kuranguza internet ya 4G mu Rwanda, cyatangaje ko guhera tariki 1 Nyakanga 2020 internet ya 4G Unlimited muri za telefone itazongera kuboneka ku isoko.
Umuyobozi Mukuru ushinzwe ikoranabuhanga n’itumanaho muri KTRN Rwanda, Elijah Iragaba, yatangaje ko izo mpinduka zigamije gukemura ikibazo cy’ireme rya internet batangaga ku bakoresha telefone zigezweho.
Yavuze ko ubusanzwe internet ya 4G Unlimited yatangwaga muri za telefone nubwo yari ihendutse, mu ikorwa ryayo hari imwe mu mipaka yashyizweho ku bijyanye n’uburyo yihuta mu gihe habayeho kuyisangira n’abandi (tethering) cyangwa kuyivana kuri telefone ngo ikoreshwe no kuri mudasobwa.
Iragaba yavuze ko iyo abakiliya bayifashishaga mu bindi bitari telefone, yagendaga gahoro bigatuma babyinubira.
Ati “ (4G unlimited) yakorewe gukoreshwa muri za telefone ariko hari abantu bajyaga bayisangiza ngo bayikoreshe no ku bindi bikoresho nka mudasobwa zo mu biro bigatuma babona internet ifite ireme ritari ryiza kuko hari ibyo iyo internet itagomba kurenza.
Byatumaga rero binuba.
Iragaba yijeje ko ubu internet ya 4G isanzwe yavuguruwe irimo ibyo abakiliya bakeneye byose kandi ihendutse kurushaho.
Icyakora, ibyo byumvikanisha ko ubu umukiliya azajya agura internet ya 4G agahabwa ingano runaka bitewe n’amafaranga yishyuye, igashira bitewe n’uburyo yayikoresheje.
Bivuze ko ushobora kugura internet ya 5000 Frw, wayikoresha gahoro ikaba yamara igihe kinini, wayikoresha cyane igashira vuba ariko umuvuduko wo ugakomeza kuba wa wundi.
Umuyobozi ushinzwe Ikoranabuhanga mu Rwego Ngenzuramikorere (RURA), Gahungu Charles, yavuze ko KTRN yabamenyesheje ukwinuba abakiliya bari bafite, bakavuga ko uko byari bimeze mbere byicaga isura ya internet ya 4G muri rusange.
Internet ya 4G Unlimited yakoreshwaga ni iyo mu bwoko bwa ‘Speed-based’ igenda ku muvuduko umwe bitewe n’igihe umukiliya yahawe kuyimarana, ubu hasigaye Internet yo mu buryo bwa ‘volume-based’ ishira bitewe n’uko yakoreshejwe.
Abakoreshaga Google Play Music bahawe uburyo bwo kwimukira kuri YouTube Music
Google Play Music yatangaje ko izafunga imiryango yayo mu mpera z’uyu mwaka, ariko abari abakiliya bayo bashyiriweho uburyo bwo kuvana ibyo bari bafite kuri Google Play Music bakabyohereza kuri YouTube Music yayisimbuye.
Google Play Music yatangaje ko izafunga imiryango yayo mu mpera z’uyu mwaka, ariko abari abakiliya bayo bashyiriweho uburyo bwo kuvana ibyo bari bafite kuri Google Play Music bakabyohereza kuri YouTube Music yayisimbuye.
Kubera kunanirwa guhangana ku isoko rya porogaramu zumvirwaho imiziki, Google Play Music yahisemo gukuramo akayo karenge.
Mu butumwa buherutse kunyuzwa ku rubuga rwa Youtube, Google Play yatangaje ko abayikoreshaga bemerewe kohereza ibintu byabo bari bayifiteho ku bubiko bwa YouTube Music.
Hashyizweho uburyo, aho uwari usanzwe afite indirimbo ze yashyize kuri Google Play Music azajya yinjiramo akabona ahantu hamusaba kuba yakohereza indirimbo ze kuri YouTube Music.
Yaba ibyo yamanuye kuri internet, umuziki, ibyo yakunze cyangwa atakunze n’ibindi bizahita byoherezwa ako kanya kuri YouTube Music, ku buryo ibyo yari asanzwe abona azakomeza kubibona uko byakabaye.
Google Play Music ntabwo yigeze ihirwa cyane mu isoko ryo gucuruza no gucuranga umuziki kuko sosiyete Spotify ariyo iza imbere kuko yihariye 36 % by’isoko ryose, igakurikirwa na Apple Music yihariye 18 % mu gihe Google Play Music iza mu myanya y’inyuma kuko yihariye 5 %.
