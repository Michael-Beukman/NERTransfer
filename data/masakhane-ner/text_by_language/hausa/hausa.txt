Najeriya: A Kalla Mutane Miliyan 200 Zasu Samu Lambar Zama Dan Kasa
A hirar su da wakilin Muryar Amurka Hassan Maina Kaina, Janar Manaja mai kula da sadarwa na hukumar Abdulhamid Umar Umaisha ya kara haske akai, yace wannan mataki na da alaka da matsalar tsaro.
Wannan mataki dai na zuwa ne daidai lokacin da Rundunar Operation Lafiya Dole mai yaki da Boko Haram ta jaddada bukatar mallakar katin zama dan kasa a shiyyar Arewa Maso Gabas.
Hukumar NIMCI tace bada lambar zai taimaka wajen inganta matsalar tsaro, kuma hakan zai taimaka wajen tantance yan kasa, da na bakin haure.
Hukumar ta nuna rashin Jin dadinta da yadda, hatta wasu yan kasashen waje kanbi haramtacciyar hanya wajen mallakar katin.
Galibin 'yan Najeriya dai basu sami lambar zama dan kasa ba, al'amari da hukumar NIMCI tace bai rasa nasaba da irin dimbin matsalolin da take fama dasu.
Dalilin da yasa ake shirye shiryen shigo da karin wasu hukumomin gwamnati wajen bayar da lambar ga Jama'a.
Ga cikakken rahoton daga wakilin Muryar Amurka Hassan Maina Kaina.
Muhimman Bayanai Kan Yadda Ake Kada Kuri’a
A wata hira da kakakin hukumar zaben Najeriya ta INEC, Aliyu Bello ya yi da wakilin Sashen Hausa na Muryar Amurka, Nasiru Adamu El Hikaya, ya zayyana mai wasu muhimman batutuwa da suka shafi yadda ya kamata masu kada kuri’a su yi zabe.
VOA: Karfe nawa za a bude rumfunan zabe kuma karfe nawa za a rufe?
INEC: Za a bude rumfunan zabe da misalin karfe 8 na safe za a ci gaba da hidimar zabe har zuwa karfe 2 na rana.
Da karfe biyu, ana son rufe rumfunan zabe, har sai dai idan akwai mutane akan layi, nan ake da dalilin ci gaba da jefa kuri’a har ya zuwa mutum na karshe.
Muddin karfe 2 ta samu mutum a wajen layi, bai hau layi ba, ba shi da ikon hawa layi sai dai ya jira zaben gaba.
VOA: Da wane yatsa ya kamata mutum ya dangwala kuri’arsa?
INEC: An bukaci duk mai yatsu ya yi amfani da babban yatsansa ya jefa kuri’a, wanda kuma ba shi da babban dan yatsa zai iya amfani da kowanne yatsa a cikin yatsun da Allah ya huwace masa.
VOA: Me ke bata kuri’a?
INEC: Duk wanda ya dangwala sama da gida daya a kuri’a daya, kuri’arsa ta lalace ba za ta yi tasiri ba, hakan nan duk wanda aka ba shi kuri’a ya dawo da ita bai dangwala a kowacce gida ba, kuri’ars ba za ta yi amfani ba.
Saurari karashen hirar domin samun cikakken bayani:
Amurka Ta Kara Kudin Biza Ga 'Yan Najeriya
Gwamnatin Amurka ta kara kudin samun izinin shiga Amurka, biza, matakin da ta baiyana da rama wa kura aniyarta kan yadda gwamnatin Najeriya ta kara kudin shigowa Najeriya ga Amurkawa.
Ofishin jakadancin Amurka a Abuja ya fitar da sanarwar ta karin da kebantacce ne daga asalin kudin biza da ake caji da zai shafi ‘yan Najeriya da ke son shigowa Amurka daga kowace kasa ta duniya.
Sanarwar ta kara da cewa tun farkon bara gwamnatin Najeriya ta kara kudin shigowa kasar ta ga Amurkawa, kuma Amurka ta dau matakan jan hankali don janye karin amma hakan bai yiwu ba har bayan watanni 18.
Sai dai karin da Amurka ta yi ya kama daga dala 80 zuwa dala 303.
Bashir Baba, wani tsohon jami'i a ma’aikatar wajen Najeriya, ya ce ba wani abun tada hankali kan karin don dama zuwa Amurka na wadanda su ka shirya ne.
Kazalika jami’in walwala na jam’iyyar APC mai mulki a Najeriya, Ibrahim Masari, ya ce hakan bai daga mu su hankali ba don bai shafi kasashen da talakawa su ke zuwa don ibada ba.
Ba a taba samun musayar kausasan kalamai tsakanin Najeriya da Amurka ba don ba mamaki yadda kasashen biyu ke da muradu na musamman a huldarsu ta kasuwanci da diflomasiyya.
Wani rahoto ya bayyana cewa a shekarar 2017 kadai 'yan Najeriya sun kashe Naira biliyan 17 wajen neman biza ta shiga Amurka.
Kazalika kudin ko da mutum bai samu nasara ba ba za a mayar ma sa da su ba.
Saurari cikakken rahoton Nasiru Adamu El-Hikaya daga Abuja:
Ra’ayoyin Wasu ‘Yan Najeriya Kan Jawabin Shugaba Trump
A jiya ne shugaban Amurka Donald Trump ya gabatar da jawabinsa kan halin da kasar Amurka ke ciki, inda ya tabo batutuwa masu yawa da suka hada da na bakin haure da tattalin arziki da siyasa da dimokaradiyya.
Haka kuma ya tabo batun kariyar Iyaka, wanda ya nemi a gina Katanga akan iyakar Amurka da Mexico, lamarin da ‘yan jam’iyyar Democrats suka ki amincewa da shi.
Da suke mayar da martani ga jawabin Trump, ‘yan Najeriya na ganin jawabin ba Amurka kadai ya shafa ba, kasancewar Amurka na zaman tushen dimokaradiyya ga duniya.
Haka kuma ‘yan Najeriyar na ganin cewa batun gina Katanga da Trump ke shirin yi a kan iyakar Amurka da Mexico, na zaman alama ta nuna kyama ga baki, haka kuma ya kamata shugabannin duniya su mayar da hankali wajen kyautatawa al’umominsu domin a daina samun kwararar bakin haure.
Shima wani dan Najeriya da wakilin Muryar Amurka ya zanta da shi a Legas, ya ce jawabin shugaban tamkar mayar da hannun agogo baya a tsarin dimokaradiyya, idan aka duba kudurorinsa irin su gina Katanga da kuma fadan da yake yi da wasu ‘yan Majalisun jam’iyyar adawa.
Domin karin bayani saurari ra’ayoyin wasu ‘yan Najeriya game da jawabin shugaban Amurka Donald Trump.
Hukumar EFCC Tayi Babban Kame A Jihar Kaduna
Hukumar hana zarmiya da cin hanci da rashawa ta Najeriya EFCC ta ce ta kama 'yan damfara, zambar yanar gizo su sha bakwai 17 a kokarin neman mafaka a Kaduna.
Shugaban hukumar a shiyyar Kaduna Mal.
Mailafiya Yakubu wanda ya yiwa muryar Amurka karin haske, ya ce hukumar na shawo kan kalubalen da ke kawo cikas a gaban kotunan wannan kasa.
Wanne irin kalubale ke shan gaban hukumar ta EFCC wajen magance cin hanci da rashawa a Najeriya?
Malam Mailafiya Yakubu ya ce akwai;Yaki da cin hanci da rashawa dai na cikin manyan alkawurran gwamnatin shugaban kasa Muhammadu Buhari, sai dai wasu na ganin kawo karshen wannan badakallar aiki ne tukuru saboda yadda ya shiga cikin al'umma ko ta ko ina.
Isah Lawal Ikara ya aiko da wannan rahoton daga Kaduna a Najeriya.
Sabbin Hare-Haren Da 'Yan Bindiga Suka Kai a Yankunan Zamfara
Wasu hare hare da aka kai a wasu yankunan jihar Zamfara da ke arewa maso yammacin Najeriya, sun yi sanadiyar mutane da dama.
Rahotanni sun ce, daga cikin wadanda hare-haren suka rutsa da su a tsakiyar makon nan a yankin karamar hukumar Birnin Magaji, akwai manoma da ke kan aiki a gonakinsu a lokacin da harin ya auku.
Wasu majiyoyi sun bayyana cewa, wasu mahara dauke da muggan makamai suka far wa manoma a yankin Garin Haladu kamar yadda jaridar Premium Time ta ruwaito.
Mazauna yankin sun fadawa jaridar cewa, maharan sun isa yankin ne da misalin karfe daya na rana, suka bude wuta akan wasu matasa da ke aikin dankalin Hausa a gonakinsu da ke Garin Haladu.
Akalla matasa 12 suka rasa rayukansu a wannan hari.
“Matasa da dama daga unguwar Nasarawa Godal, sun garzaya zuwa Garin Haladu domin kai dauki, inda aka kashe hudu daga cikinsu, amma sai a ranar Alhamis aka gano gawarwakinsu.
" In ji wani mazaunin garin da ya gana da Premium Times, wanda kuma ya nemi da kada a bayyana sunansa.
Majiyar ta kara da cewa, a Garin Kaka, mutane 9 maharan suka kashe.
Rikicin yankin Zamfara mai fama da hare-haren ‘yan bindiga, ya zama babban al’amari a Najeriya, wanda ya sa hukumomi tura karin dumbin jami’ai domin tunkarar ‘yan bindigar, amma duk da haka ana ci gaba da samun daidaikun hare-hare.
Bayanai da ke fitowa a ‘yan kwanakin nan, sun nuna cewa jami’an tsaro na samun nasara akan maharan, tun bayan da aka kaddamar da wani shirin tarwatsa 'yan bindigar da ake kira "Operation Dirar Mikiya," amma masu fafutukar kare hakkin bil Adama da mazauna yankin suna ci gaba da kiran neman dauki.
Rundunar Tsaro Ta Kaddamar Da Yaki Da Miyagun Ayyuka A Plato
Kwamandar rundunar STF, Manjo Janar, Augustine Agundu yayin paredin wassu ishirin da uku da aka kama ake zargi da fashi da makami, ayyukan asiri, da ta’addanci, yace jami’ansu sun tashi tsaye wajen bankado duk masu laifi a fadin jahar Pilato.
Shugaban hukumar inganta zaman lafiya a jahar Pilato, Joseph Lengman ya bayyana takaicinsa kan muggan laifuka inda ya bukaci hadin kan kowa don magance su.
a cikin hirarsa da Sashen Hausa, Evangelist Jerry Datim dake taimaka wa matasa, su gyara halinsu, ya ce dole iyaye su bada goyon baya wajen bankado masu laifi.
Shi kuwa a nasa bayanin Malam Sani Suleiman dake aikin inganta zamanta kewar al’umma yace hukuma ta jajirce wajen hukunta masu laifi.
Saurari cikakken rahoton Zainab Babaji.
Mai Shari'a Zainab Bulkachuwa Ta Janye Daga Sauraron Kararrakin Zabe
Wanan mataki da Mai Shari'a Zainab Bulkachuwa ta dauka ya biyo bayan wani dogon zama da aka yi a kotun zaben ne akan bukatar da Jamiyar PDP ta gabatar akan mai shari'a Zainab da ke zaman Shugaba a Kotun Sauraren Kokekoke a akan zaben shugaban kasa da aka yi tsakanin Shugaba Mohammadu Buhari da abokin hamayyarsa Alhaji Atiku Abubakar.
Jamiyar PDP ta nuna cewa idan Alkali Zainab ta ci gaba da zama shugaba a kotun sauraren kararrakin zaben shugaban kasa to ba za a yi masu adalci ba saboda dangantakar Zainab Bulkachuwa da mijin ta wanda ya ci zaben Sanata a Jamiyar APC a zaben na bana da aka yi, da shugaban kasar.
Banda haka kuma aka ce dan ta ma ya tsaya takarar kujerar Gwamna har ila yau a karkashin tutar Jamiyar APC mai mulki.
Darekatan Watsa labaran Jamiyyar PDP Adnin Chinwe Nnorom ta yi bayani cewa ba wai koran mai shari'a Zainab aka yi ba, amma an nemi ta sauka ne daga shugabancin kotun domin tana Uwargida ga dan JamiyNuia mai mulki saboda haka ana fargaban cewa, ba za ta yi hukuncin adalci a shari'ar zaben da ya shafe ta ba.
Amma Tsohon Shugaban Hukumar EFCC Alhaji Nuhu Ribadu ya cealkali Zainab ta nuna cewa ita shugaba ce,domin alkalan kotun mutum biyar sun yi ittifakin cewa babu wata doka da ta hana ta ci gaba da aikin ta,duk da haka a ra'ayin kanta ta ajiye aikin.
Sauka da alkali Zainab Bulkachuwa ta yi daga kujerar kotun sauraren kararrakin zabe bai shafi Mukamin ta na Shugabar Kotun daukaka kara ba,hasalima da ita za a zabi wanda zai gaje kujerar ta a kotun sauraren kararrakin zaben.
Saurari cikakken rahoton Madina Dauda
Takaddamar Rundunar Sojin Najeriya Da Kungiyar Amnesty
Rundunar sojin Najeriya ta nemi kungiyar kare hakkin bil Adama ta Amnesty International, ta rufe dukkanin ofisoshinta da ke kasar, muddin ba ta sauya abin da ta kwatanta a matsayin halin kungiyar "na kokarin haddasa husuma a kasar ba.
"Wata sanarwa dauke da sa hannun Kakakin rundunar sojin ta Najeriya, Brig.
Sani Usman Kukasheka, ta zargi kungiyar ta Amnesty da shiryawa wata makarkashiya da ka iya haifar da rudani a kasar.
“Akwai sahihan bayanai da ke nuna cewa reshen kungiyar da ke Najeriya, na da niyyar haifar da rudani a kasar.
" In ji sanarwar rundunar sojin ta Najeriya, wacce aka wallafa a shafinta na Twitter.
Rundunar soji ta Najeriya ta kara da cewa “ta lura, kungiyar ta dukufa wajen kirkirar wasu karerayi na cewa jami’an tsaron kasar na take hakkin bil Adama, tare da zagayawa tana daukar nauyin kungiyoyi domin su fito su yi zanga zanga da kuma zargin shugabannin sojin Najeriya kan batutuwan da ba su da tushe.
"A cewar Kukasheka, kungiyar ta Amnesty na amfani da rikicin Boko Haram da na ‘yan Shi’a da kuma na makiyaya da kungiyoyi masu zaman kansu wajen cimma manufofinsu.
“Muddin idan kungiyar ba ta sauya salon yadda take al’amuranta ba, babu abin da ya rage mana illa mu ce su rufe ofishinsu da ke Najeriya.
"Sai dai kungiyar ta Amnesty International ta musanta wannan zargi, tana mai cewa dakarun na Najeriya sun sha jifansu da irin wadannan zarge-zarge.
"Ba ma so mu rika jayayya da su, saboda aikin da suke yi yana da muhimmanci, mun fi so su mayar da hankalinsu wajen kare darajar Najeriya.
" In ji Kakakin kungiyar a Najeriya Isa Sanusi.
Ya kara da cewa, "tun da suna da hujjoji, da kamata ya yi, tun suna da hujja, sai a gabatarwa mutane," saboda a cewar shi, ta haka ne za a iya ba su kunya.
Sanarwa ta sojin Najeriya, na zuwa ne a kuma daidai lokacin da kungiyar ta Amnesty ta fitar da wani rahoto wanda ya nuna cewa rikicin makiyaya da manoma a Najeriya, ya yi sanadin mutuwar mutane 3,600 tun daga shekarar 2016, mafi aksarinsu a wannan shekara.
Saurari hirar rahoton sanarwar sojin Najeriya daga Hassan Maina Kaina da kuma hirar Mahmud Lalo da Isa Sanusi na kungiyar Amnesty:
Karin Bayanin Kafa Dokar Hana Fita a Gombe
Bayan da hukumomi su ka kafa dokar hana fita a Gombe, sanadiyyar wani yamutsin da ya kusa barkewa jiya Asabar, ‘yan kwanaki bayan markade wasu ‘yan BB da mota, hukumar ‘yan sandan jahar ta yi karin bayani ma Muryar Amurka.
Hukumar ‘yan sandan ta ce hukumomi a jahar Gombe sun kafa dokar hana zirga zirga daga karfe uku na yamma zuwa karfe shida na safe a duk fadin jihar.
Hukumar ta yan sandan jahar, ta bakin kakakinta sufurtanda, Mary David Malum, ta shaida hakan biyo bayan hargitsin daya faru a sailin da ake shirin zuwa makabarta domin bisne yan kungiyar Boys Brigade da wani ma’aikacin Civil Defense ya taka su da mota a lokacin da su ka yi jerin gwano na bukukuwan Easter a ranar Lahadin daya gabata a garin Gombe.
A gafe guda kuma shugabannin addinai a jihar ta Gombe sun shiga gargadin matasa da su guje ma duk wani abun da zai kawo tashin tashina a tsakanin al’ummar Gombe.
Reverend Abare Kalla ya yi kiran da a kai zuciya nesa saboda babu wani tashin hankalin da zai farfado da wadanda su ka mutu.
Shi kuwa Alhaji Usman Gurama, sakataren hukumar Alhazai, ya bayyana takaici dangane da faruwar hargitin na safiyar jiya Asabar, inda ya ce an kona masallacin dake gidansa.
Bincike dangane da batun na nuni da cewar yan kungiyar Boys Brigade guda 8 ne suka rasa rayukansu a yayinda shi matukin motar da ya janyo sanadiyyar mutuwar yan Boys Brigade din da abokinsa su ma kashe su.
Ga Abdulwahab Muhammad da cikakken rahoton:
Sauya Sheka Na Kawo Cikas Ga Yaki Da Cin Hanci a Najeriya – CISLAC
Kungiyar wayar da kan jama’a kan harkokin da suka shafi tsarin dokoki da tabbatar da shugabanci na gari, CISLAC, ta ce akwai sauran rina a kaba dangane da yaki da ake yi da cin hanci da rashawa a Najeriya.
Shugaban kungiyar CISLAC mai hedkwata a Najeriya, Auwal Ibrahim Musa Rafsanjani, ya ce sauya sheka da wasu ‘yan siyasa suke yi, ya haifar da cikas a wannan fanni.
“Cin hanci da ake yi ta bangaren siyasa, saboda yawanci sun canza sheka, sun shiga gwamnati mai ci, saboda haka, za ka ga cewa ba a taba su.
" In ji Rafsanjani yayin wata tattaunawa da ya yi da Muryar Amurka ta wayar tarho.
Rafsanjani ya kara da cewa, har yanzu akwai sace-sace da ake samu a bangaren ba da kwangila.
Sai dai a cewar Rafsanjani, “babbar nasarar da aka samu kan batun yaki da cin hanci da rashawar ita ce, ana ta maganar batun cin hanci da rashawa, saboda haka, wajen wayarwa da mutane kai, an samu nasara" a wannan fannin.
Rashin ci gaban kasa, haddasa rigingimu, saka jama'a cikin kuncin rayuwa da haifar da rashin aikin yi, na daga cikin illolin da matsalar cin hanci ke haifarwa ga kasa, a cewar Rafsanjani.
Amma shugaban kungiyar ta CISLAC, ya nuna rashin jin dadinsa kan kalaman da rahotannin suka danganta da shugaba Buhari, wanda suka ruwaito ya ce tsarin dimokradiyya da wasu ‘yan hana ruwa gudu na kawo tarnaki a yakin da ake yi da wannan matsala.
“Gaskiya wannan jawabi ba mu ji dadinsa ba, kamar ya nuna mana ya gaza ne, lokacin da yake kyamfe cewa ya yi zai tabbatar ya ga cewa an yi maganin matsalar cin hanci da rashawa.
" In ji Rafsanjani.
Saurari cikakkiyar hirar da Maryam Dauda ta yi da Rafsanjani tare da jin irin matakan da ya kamata a dauka idan ana so a samu nasara a yaki da cin hanci da rashawa a Najeriya:
Maiduguri: Rayuwa Cikin Yanayin Zafin Rana
Wasu lokutan hukumar kula da hasashen yanayi ta ‘kasa kan bayyana cewa za a samu budewar rana a jihar Bornon Najeriya, inda wasu lokuta akan kasance a mataki na 42°C ko fiye da haka ma’aunin Celsius .
Duk kuwa da zafin da ake fuskanta mutane suna ci gaba da tafiyar da harkokin rayuwarsu ta yau da kullum a cikin zafin ranar.
Muryar Amurka ta zanta da wasu mutane kan yadda suke kula da lafiyarsu a cikin yanayin zafi.
Inda wasu suka bayyana cewa sukan sha ruwa mai yawan gaske da Kankana da kuma Abarba.
Dakta Amina Mohammed Abdullahi, dake zama likita a Asibitin koyarwa na jami’ar Maiduguri, ta yi karin haske kan irin cututtukan da mutane zasu iya samu a wannan yanayi na zafi.
A cewar Dakta Amina, lokacin irin wannan zafin babba da yaro kan iya kamura da cutar sankarau, yara kuma kan iya kamuwa da cutar kyanda.
Haka kuma Dakta Amina ta bayar da shawarar shan ruwa mai sanyin gaske kan iya harfarwa da mutane matsala, don haka a samu ruwa madaidaici a rinka sha maimakon mai sanyi.
Tambuwal Ya Ce Batun Rashin Kammalar Zabe Bai Da Muhalli
Gwamnan jahar Sakkwato kuma dan takarar gwamnan jahar a karkashin jam’iyyar PDP, Alhaji Aminu Waziri Tambuwal, ya kira taron manema labarai jiya a fadar gwamnatin jahar, inda ya ce a yayin da hukumar zaben kan alakanta ayyana rashin kammalar zabe da tanajin dokar zabe, gwamna Tambuwal ya ce sun dubi kundin tsarin mulki da kuma tanajin dokar zabe ba su wannan tanaji ba.
Ya kara da cewa hukumar zaben ba ta bayyana masu runhunan zaben da aka soke zabukansu da kuma dalilan da su ka sa aka soke ba.
Gwamna Tambuwal ya amsa cewa akwai dalilan da kan sa a soke zabe ta yadda ma na za a sake yi ba; akwai kuma dalilan da kan sa a soke amma kuma a sake wani sabo.
Ya ce to amma hukumar INEC ba ta alakanta daya daga cikin irin wadannan yanayoyi da ayyana zaben jahar Sokoto a matsayin mara kammala da ta yi ba.
Gwamna Tambuwal ya ce ta na yiwuwa su ruga kotu su kalubalanci ayyana zaben a matsayin mara kammala.
Ya kuma yi nuni da cewa akasarin jahohin da aka ayyana zabensu a matsayin marasa kammala ‘yan takarar PDP ne ke kan gaba.
Sannan ya yi hanunka mai sanda ga jami’an hukumar INEC da cewa idon duniya na kansu.
Ga wakilinmu a Sakkwato Murtala Faruk Sanyinna da cikakken rahoton:
Yadda Aka Gudanar Da Zabe a Jihar Filato
Tun da misalign karfe bakwai na safe ne hukumar zabe mai zaman kanta ta kasa ta kai kayayyakin aiki a rumfunan zaben.
A rumfar zaben Jenta Mangoro, a karamar hukumar Jos ta Arewa, zaben ya gudana ne cikinkwanciyar hankali.
A rumfar zabe na Plateau Hotel Junction kuwa kalilan jama’a ne suka fito, saboda a cewarsu, yawancin mutanen dake rumfar basu ma san za a gudanar da zabe a rumfar ba.
Domin karin bayani saurari rahotan Zainab Babaji.
Rikicin Tiv, Jukun Ya Sa An Rufe Jami'ar Tarayya a Wukari
Rahotanni daga jihar Taraba da ke arewa maso gabashin Najeriya na cewa an rufe jami'ar gwamnatin tarayyar da ke garin Wukari, bayan zargin kashe wani malami da kuma wasu daliban jami'ar guda biyu.
A cikin 'yan kwanakin nan, an samu rahotannin bacewar wasu dalibai.
Ana zargin cewa dalilin bacewar daliban yazo dab da tashe-tashen hankulan da ke wakana na rikicin kabilanci a tsakanin al'umma Tibi da na Jukun.
Wani dalibin jami'ar da tuni ya koma gida ya ce tun jiya suka soma fuskantar barazana inda ya bukaci hukumomi da a dau mataki don kare rayuka da ma'aikatan jami'ar, amma haka ya cutura.
Mahukuntan jami'ar ne suka fitar da wata sanarwar rufe jami'ar na har illa ma sha Allah, yayin da aka tura jami'an tsaro cikin al'amarin.
Kakakin rundunan 'yan sandan jihar Taraba, DSP David Misal, ya tabbatar da rufe jami'ar, ko da yake, ya ce ba shi da cikakken bayani kan batun asarar rayuka da aka yi.
A saurari cikakken rahoton wakilin Muryar Amurka Ibrahim Abdul'aziz.
Yadda Masu Zabe A Karon Farko Suke Ji
Daga cikin 'Yan Najeriya sama da mutum miliyan 80 da ake sa ran za su zabe a yau, akwai miliyoyi daga cikinsu da wannan zabe zai zamanto na farko a rayuwarsu musamman ma matasa.
Da yawa daga cikin ire-iren wadannan mutane, wadanda galibinsu matasa ne, sun nuna matukar jin dadi kan yadda a karon farko a rayuwarsu, sun samu damar kada kuri’a.
“Gaskiya ina jin dadi, ina farin ciki, a matsayi na wacce za ta fara yin zabe a karon farko, zan zabi ra’ayi na zan zabi wanda na ke so a matsayin shugaban kasa.
" Inji Asiya Adamu.
Mafi aksarin wadannan matasa, ba su kai shekarun da za su kada kuri’a ba a zabukan da suka gabata.
“Wannan ne karon na farko da na mallaki katin zabena, kuma na yi shiri zan kada kuri’ata.
Ina matukar farin ciki saboda wannan ne karo na farko da zan kada kuri’a" Inji Abdulbasit Umar mai shekaru 22.
Ita kuwa Maryam Sa’id Umar wacce ta yi magana da VOA cikin yanayi na annashuwa, cewa ta yi “wannan wata babbar dama ce, a ce ka zabi mutum, kuma a ce mutumin kirki, ka ga ai wannan babbar dama ce.
"Saurari cikakken rahoton Zainab Babaji daga Jos domin jin karin bayani:
Zabukan Pilato, Adamawa, Sokoto, Bauchi Ba Su Kammalu Ba – INEC
Rassan hukumar zaben Najeriya ta INEC a jihohin Pilato, Adamawa, Sokoto da Bauchi, sun bayyana cewa zabukan wadannan jihohi ba su kammalu ba.
A jihar Pilato, jami’in da ke tattara kuri’u a jihar, Farfesa Richard Anande, ya ce ya ayyana zaben ne a matsayin wanda bai kammalu ba, saboda yawan kuri’un da aka soke sun fi na ratar da aka samu tsakanin jam’iyya mai mulki ta APC da abokiyar hamayyarta ta PDP.
APC ta ba PDP ratar kuri’u 44,929, wadanda ba su kai yawan kuri’un da aka soke ba, wadanda yawansu ya kai 49,377.
A jihar Adamawa haka lamarin yake, inda adadin yawan kuri’un da jam’iyyar PDP ta bai wa APC na 32,476 ya haura adadin wadanda aka soke, wato kuri’u 40,988.
A can jihar Sokoto ma, hukumar zabe ta INEC reshen jihar, ya ayyana zaben jihar a matsayin wanda bai kammalu ba, domin adadin kuri’un da suka samar da rata, wato 3,413, tsakanin PDP da APC ya gaza kuri’u 75,000 da aka sokeA Bauchi ma, jami’in tattara sakamakon zaben, Farfesa Muhammed Kyari, ya ba da umurnin soke zaben karamar hukumar Tafawa Balewa saboda adadin ratar ya sabawa kuri’un da aka soke.
Kotu Ta Tabbatar Da Zaben Buhari
Kotun ta bayyana cewa, babu wata shaida da ta nuna cewa hukumar zabe mai zaman kanta INEC ta yayata sakamakon zaben ta hanyar sadarwar internet.
Da yake sanar da hukumcin kotun, shugaban kotun ta musamman Alkali Mohammed Garba yace dan takarar shugaban kasar na Jam’iyar PDP Atiku Abubakar ya gaza gabatar da cikakkar hujjar cewa hukumar zaben tayi amfani da na’urar comfuta wajen fitar da sakamakon zabenDa yake maida martani jim kadan bayan yanke hukumcin, shugaban Najeriya Muhammadu Buhari yace nasarar da ya samu a kutun sauraron karar, nasara ce ga Najeriya baki daya, ya kuma bayyana cewa, gabanshi bai taba faduwa ba duk tsawon lokacin da aka dauka ana sauraron karar kasancewa shine ‘yan Najeriya suka zaba.
Shugaba Buhari ya yabawa fannin sharia da yace ya gudanar da aikinsa ba sani ba sabo, ya kuma ce yanzu lokaci ne da ya kamata a maida hankali wajen yi wa kasa aiki.
Tuni jam’iyar PDP tayi watsi da hukumcin da kotun ta yanke da ta bayyana a matsayin rena tsarin sharia.
Ku ci gaba da ziyartar shafin namu domin samun karin bayani kan wannan hukumcin.
Gwamnan Jihar Osun Adegboyega Oyetola Ya Yi Nasara A Kotun Koli
A Najeriya Alkalan Kotun Koli 5 cikin 7 ne suka tabbatar da nasarar da gwamnan jihar Osun Adegboyega Oyetola na Jammiyyar APC yayi a zaben da ya gudana ranar 28 ga watan Satumbar shekarar 2018 da ta wuce.
Magoya bayan gwamnan a yau suna ta nuna farincikin su da bayyana ra'ayoyin su kan wannan nasarar da ta tsaida Adegboyega Oyetola a matsayin zababben gwamnan jihar Osun.
Dan takarar jamiyar PDP Sanata Ademola Adeleke ne ya daukaka kara zuwa kotun koli, amma lauyan gwamnan Oyetola a hirar sa da wakiliyar muryar Amurka, ya nuna tashi murnar, yace yanzu komai zai cigaba, don gwamnan zai natsu, ya koma kan aiki cikin kwanciyar hankali, don yin aikin da yakamata sosai a jihar Osun.
Ga rahoton Medina Dauda.
Wadanda Suka Sace Tagwaye A Zamfara Sun Yi Nadama
Daya daga cikin 'yan fashin, Nafiu Usman Wanda Yaro ne dan shekara 28, dan asalin karamar hukumar Zurmi ya ce sun yi Sabo ne da yan bindigar yayin da Suke zuwa sayayya a kauyukansu.
Ya ce ta haka suka Samu sukai Sabo dasu a hankali a hankali har Suke Jan hankalinsu suma Suke zama yan bindigar.
Yace wani Mai suna Yellow shi ya basu shawarar sace yan Matan Ana dab da yin bikinsu, Nafiu yace sun yi amfani da babura shida suka je har gida suka sato Tagwayen.
Nafiu ya zargi yan'uwansa yan bindigar da suka shirya karban kudin fansar da yi masu magudi, inda yace bayan sun karbo Naira miliyan goma sha biyar, sai suka masu karyar cewa Naira Milyan Goma ne, inda suka raba Naira dubu Dari biyar biyar, a hakan ma wasu nasu bai zo hanun su ba.
Daga nan yayi nadamar yadda suka Rungumi wannan sana'ar ta satar mutane.
A nasa bayanin, Kakakin rundunar yansanda Najeriya Moshood jimoh ya ce kimanin manya manyan bindigogi Guda shida, harsasai da takubba suka kama a hanun yan bindigar.
Dukkannin yan bindigar dai zamfarawa ne, Kuma ko a baya Wamban jihar Abdul'Azeez Yari Abubakar Ya koka da Cewar yan bindigar dake aiwatar da kashe kashe dukksnninsu yan jihar ne.
Saurari rahoton Hassan Maina Kaina
Biyan Basukan Da Aka Ba Jihohi A Halin Yanzu Matsala Ce-Gwamnan Bauchi
Bincike ya nuna cewar jihohin kasar talatin da biyar ne suka karbi wadannan basussuka na kimanin Naira biliyan dari biyu da goma sha hudu in banda jihar Legas, wanda hakan ke nufin cewa jihohin da suka karbi tallafin akalla kowace ana tsammanin za ta biya Naira biliyan goma sha bakwai da miliyan dubu dari biyar.
Wannan yunkurin karbo kudaden ya biyo bayan kafa kwamiti ne da gwamnatin tarayyar kasar ta yi domin bin diddigin yadda gwamnonin suka yi amfani da kudaden tallafin, inda kwamitin ya gano cewa wasu jihohin sun yi amfani da kudaden bisa manufa a yayin da wasu jihohin kuwa su ka yi amfani da kudaden don kashe gararin gabansu.
Gwamnan Bauchi, Senata Bala Muhammed Abdulkadir (Kauran Bauchi) ya bayyana cewa wannan matsala ce.
Sai dai kuma a wani tsokaci masanin tattalin arziki kuma tsohon shugaban kungiyar kwadago kwamred Abdullahi Koli ya ce fara biyan bashin a yanzu zai maida hannun agogo baya musamman ga batun biyan albashi a jihohi.
Ga dai rahoton Abdulwahab Mohammed a kan wannan batu:
'Yan Majalisa Sun Kara Biliyan N23.
7 A Kasafin Kudi Don Aljihunsu
Shugaban Kwamitin Kasafin Kudi na Majalisar Dattawa Sanata Danjuma Goje, ya ba da hujojjin yin kari a kasafin kudin bana, inda yayi bayani cewa an ware wa Hukumar kula da Yankin Arewa Maso Gabas karin Naira biliyan 45.
Jihar Zamfara an ware mata Naira Biliyan 10, sannan an ware wa 'yan Majalisa da suka bar Majalisar wani kaso har naira biliyan 23.
da digo 6, a ciki har da Shuguban Majalisar Dattawa Bukola Saraki.
Sanata Kabiru Ibrahim Gaya ya ce sun yi kare-karen ne domin al'umma, inda ya kara da cewa zai kawo wata doka da za ta sa a kafa Hukumar Arewa Maso Yamma, saboda a tallafa wa jihohin Zamfara, Kano, Kaduna, Katsina, Jigawa, Kebbi da Sakkwato domin a taimaka wajen yaye wa wadanda iftila'i ya auka wa na rashin tsaro.
Sanata Gaya ya ce wannan kasafin zai kara dankon zumunci tsakanin Majalisa da bangaren zartaswa da ma Shugaba Mohammadu Buhari.
Wani abu da ya dauke hankali a kasafin na bana shi ne, Majalisar ba ta sauya kudin gangar danyen man fetur ba daga dalar Amurka $60 da Shugaba Buhari ya mika wa Majalisar.
Medina Dauda daga Abuja Najeriya ta aiko muna da wannan rahoton.
Rundunar ‘Yan Sandan Jihohin Ekiti Da Oyo Sun Shiryawa Zaben Gwamnoni
Da yake yiwa Muryar Amurka ‘karin bayani kwamishinan ‘yan sandan jihar Ekiti, CP Asuquo Amba, ya tabbatar da cewa da yardar Allah sun shirya tsaf domin zaben.
Kwamishinan ya ce da farko sun yi nazarin irin ayyukan da suka gudanar da zaben da ya gabata, domin gano irin kura-kuran da suka yi da kuma samo hanyar da za a kauce musu.
Rundunar ‘yan sandan dai ta sha alwashin bayar da tsaro a runfunan zabe da kuma wuraren tattara sakamakon zabe.
Haka kuma zasu girke wata runduna ta musamman tare da bayar da lambobin waya na musamman domin a kirasu idan bukatar hakan ta taso.
A can jihar Oyo kuma, kwamishinan ‘yan sanda Shina Olukolu, ya ce zasu kara yawan jami’an ‘yan sanda da za su yi sintiri domin tabbatar da tsaro a lokacin zaben.
Haka kuma kwamishinan ya yi kira ga ‘yan jihar Oyo da su fito su kada kuri’unsu ba tare da jin tsoron wani abu ba.
Yanzu haka dai an fara ganin jami’an ‘yan sanda da shirin ko ta kwana domin ganin an gudanar da zabe cikin kwanciyar hankali.
Domin cikakken bayani saurari rahotan Hassan Umaru Tambuwal.
'Yan Sara-Suka 500 Sun Ajiye Makamansu a Bauchi
A Najeriya wasu matasa 'yan daba da aka fi saninsu da sunan 'yan "Sara- Suka" a jihar Bauchi, kimanin su 500 ne suka yi shelar sun tuba daga ayyukan ta’addanci, suka kuma mika makamansu ga jami’an 'yan sanda.
Matasa ‘Yan sara-sukan sun ce sun ajiye makaman fadansu ne, biyo bayan nazarin da su ka yi don son zama tare da sauran al’umma lami lafiya, sannan sun bukaci gwamnati ta samar masu da abin da zai taimake su don su inganta sabuwar rayuwar da za su shiga.
Wasu daga cikin tubabbun matasa 'yan Sara-sukan sun yi bayanin ayyukan ta’addancin da suka aiwatar gabanin tuban na su a yanzu.
A jawabin Kwamishinan ‘yan sandan jihar Bauchi, Habu Sani Ahmadu, ya shaida cewar wannan babban ci gaba ne a yaki da matsalar tsaro da ake yi a fadin jihar.
A jawabin da ya gabatar shugaban ma’aikatan gidan gwamnatin Bauchi, Alhaji Abubakar Kari, a madadin gwamnan jihar Bauchi, Senata Bala Abdulkadir Muhammed Kauran Bauchi, ya ce gwamantin jihar ta tsara shirye- shirye don taimakawa matasan.
Masu Garkuwa Da Mutane Sun Tarwatsa Garuruwa 17 A Neja
Akalla garuruwa 17 ‘yan bindiga masu garkuwa da mutane domin neman kudin fansa suka tarwtatsa a kananan hukumomin Rafi da Shiroro da ke cikin jihar Nejan Najeriya.
Wannan al’amari ya sa dubban mazauna garuruwan zuwa yin gudun Hijira a garuruwan Kagara da Pandogari domin tsira da Rayukkansu.
Muryar Amurka ta zanta da wasu a sansanin gudun hijirar da ke garin Kagara sun ce tashin hankali ne ya sa tilas suka bar garuruwan domin a kullum sai ‘yan bindigar sun kawo masu hari.
Kokarin jin ta bakin rundunar ‘yan sanda jihar ta Neja akan batun ‘yan bidigar ya cutura duk da cewa an buga wayar kakakin ‘yan sandar DSP Abubakar Dan Inna tare da tura sakon tes.
Sai dai hukumar ba da agajin gaggawa ta Jihar Neja ta ce ta kai tallafin barguna da tabarmai da kayan abinci ga ‘yan gudun hijirar.
Shugaban Hukumar Alhaji Ibrahim Inga, ya tabbatar da cewa masu gudun hijirar sun kai kimanin 4000.
Saurari rahoton Mustapha Nasir Batsari:
Shirin "Rugga" Ya Janyo Ce-Ce-Ku-Ce a Jihar Filato
Biyo bayan takaddama kan shirin nan na tsugunar da makiyaya wuri guda da gwamnatin tarayya ta yi wa lakabin ‘’Ruga Settlement’’, a turance, al’ummomin da abin ya shafa kai tsaye sun ba da shawarwari kan matakan da gwamnati ya kamata ta bi kan shirin.
Architect Macham Makut, jagoran matasan yankin Bokkos, a jihar Filato, ya ce kamata ya yi gwamnati ta zauna da al’ummar wurin da ta kebe don shirin, saboda su sami fahimta da ba da shawarar bai wa makiyaya tallafin da za su kebe dabbobinsu a shinge.
Shugaban kungiyar Miyetti Allah, reshen jihar Filato, Alhaji Nura Muhammad ya ce gwamnati ta yi koyi da abin da tsohon shugaban kasar Libya ya yi, na mai da hamada.
Kafin dakatar da shirin na Ruga ko akasin haka, gwamnan jahar Filato, Simon Lalong ya bayyana wa manema labarai a Abuja cewa, shirin zai kyautata wa duk ‘yan Najeriya ne.
Har yanzu dai gwamnati bata fito fili tayi bayanin yadda zata aiwatar da shirin ba.
A saurari cikakken rahotun wakiliyar Muryar Amurka Zainab Babaji.
An Sami Karancin Fitowar Masu Zabe A Jihar Legas
Tun da misalin karfe bakwai na safe ne wasu masu jefa kuri’u suka ja layi a cibiyoyin zabe daban daban dake birnin Legas, ko da yake ba a fara zaben da wuri ba a wasu sassa, bincike ya nuna cewar jama’a a yau ma basu fito da yawa ba domin kada kuri’un nasu, idan akayi la’akari da katin zabe Miliyan biyar da jihar Legas ke tunkaho da shi.
Alhaji Ali Aware Mahmud Inuwa Garin Malam, wani Dattijo ne dake zaune a unguwar iddi’harba ya ce yana kira ga jama’a dasu fito suyi zabe lafiya, su a tashi lafiya, kuma wanda yayi nasara a bashi.
Kuma yana kira da hukumar zabe ta INEC su dinga kawo zaben akan lokaci.
A bangaren kwamishinan ‘yan sanda a jihar Legas Alhaji Ma’azu Zubairu, ya shaidawa wakilin muryar Amurka Babangida Jibril ta wayar tarho cewa, ana gudanar da zaben kamar yadda ya kamata ba tare da wani rikici ba a jihar ta Legas, sabanin abin da ya faru a lokacin zaben shugaban kasa da ya gudana, inda aka sami tashin hankali musamman tsakanin kabilar Yarabawa da kabilar Igbo.
Saurari cikakken Rahoton Babangida Jibrin daga Legas.
Majalisar Wakilan Najeriya Na Binciken Abin Da Ya Faru a Afirka ta Kudu
Jagoran tawagar kuma shugaban kwamitin kula da harkokin kasashen waje na Majalisar Wakilai Onorabil Yusuf Buba Yakubu, ya ce Majalisa ta kyamaci wannan mummunan al'amari da ya kai ga rasa rayuka da dukiyoyin 'yan Najeriya da ke kasar Afirka ta Kudu.
Shugaban yace Majalisar ta yi Allah wadai da wannan ta'asa da aka yi duk da cewa Najeriya ita ce kasa da ke kan gaba wajen taimakawa Afirka ta Kudu, a cikin Kasashen da ke Nahiyar a lokacin da take bukatar taimako.
Hakazalika shugaban hukumar sa ido a akan 'yan Najeriya da ke kasashen ketare Abike Dabiri Erewa, ta ce bata ga dalilin da zai sa jami'an tsaron Afirka ta Kudu su kasa fitar da kwakkwaran rahoto akan aukuwar irin wannan barazana ba, har ma da wanda suka faru a baya da ke bukatar wani bayani da zai bada alkiblar daukan matakan da suka dace.
Shima mai nazari akan harkokin dangantakar kasashe Ahmed Mohammed Alkali na da ra'ayin ganin kasashen biyu sun yi sulhu ba tare da bata lokaci ba.
Wannan barna dai da aka yi wa 'yan Najeriya ba shi ba ne karo na farko ba, kuma ya sa wasu 'yan Najeriya a nan gida sun dauki fansa akan harkokin kasuwanci da ke da alaka da Afirka ta Kudu.
A saurari cikakken rahoton daga wakiliyar Muryar Amurka Medina Dauda.
Martanin Gwamnatin Najeriya Kan Rahotannin Hana Almajirci
Matakin haramta tsarin karatun almajirci, na daya daga cikin batutuwan da gwamnatin Najeriya take duba yiwuwar dauka, amma ba abu ne da za a yi shi nan take ba, kamar yadda wasu kafafen yada labarai ke ruwaitowa, inji Garba Shehu, daya daga cikin masu magana da yawun Shugaba Muhammadu Buhari.
Shehu ya bayyana hakan ne a wata sanarwa da ya aikewa manema labarai da sa hannunsa a karshen makon nan, wacce Muryar Amurka ta samu.
“Duk da cewa gwamnatin Buhari ta dukufa wajen samar da tsarin karatu na kyauta na kuma dole ga kowanne yaro, domin shawo kan matsalar yara da suke fita daga makarantu, matakin haramta karatun alamjaranci zai bi ka’idojin ne da shari’a ta shimfida," sanarawar ta bayyana.
“Lallai, gwamnatin tarayya tana da burin ganin kowanne yaro da ya kai minzilin zuwa makarantar firaimare yana zuwa makaranta maimakon yawo akan titi yana bara a lokutan zuwa makaranta.
"Sanarwar ta kuma musanta rahotanni da ke cewa za a kama iyayen da ke tura yaransu zuwa makarantu na almajiranci.
A ranar Alhamis din da ta gabata ne, kamar yadda sanarwar ta nuna, Shugaba Buhari, yayin kaddamar da majalisar kula da tattalin arziki kasa, ya yi kira da a yi taka tsatsan wajen fadin abin da ba daidai ba, dangane da matakin da suke so su dauka kan matsalar almajirai da ke barece-barace.
Yunwa Ce Ta Sa Wasu Mata Saida Kuri'unsu A Maiduguri- Inji Kakabe
A yayinda a wasu jihohin Najeriya aka fara bayyana sakamakon zabe a wasu kuma ana ci gaba da tattara alkaluman don sanarwa jama’a irin gwanayen da suka zaba su shugabance su har tsawon shekaru 4.
Alhaji Shettima Kakabe shugaban jam’iyyar PDP a birnin Maiduguri, ya zargi jam’iyyar APC da sayen kuri’ar mata.
A hirar su da wakilin muryar Amurka Haruna Dauda Biu, Kakabe ya ce yunwa ce ta addabi mata da sauran jama’a shi ya sa suka saida kuri’un su, idan ba don haka ba, da APC ba ta kai labari ba.
Shi kuma wakilin APC wajen tattara alkaluman zabe a Maiduguri, Alhaji Aliyu Usman Alkali, ya ce wannan zargin ba gaskiya ba ne kuma idan wani yana da shaida sai ya fito da ita.
Garba Usman Sadiq, shugaban hukumar tattara alkaluman zabe na birnin Maiduguri ya tabbatar da cewa akwai wuraren da aka sami kuskure wajen hada alkaluman zabe daga bangaren jami’an zaben, amma ya yayi imanin cewa ba da gangan aka yi wannan kuskuren ba kuma an riga an yi gyaran da ya kamata.
A yanzu haka dai hukumar zabe mai zaman kanta INEC ta kasa a ke jira ta fidda sakamakon ta a hukumance.
Ga karin bayani cikin sauti.
Babu Kasar Duniya Da Aka Ci Amanarta Kamar Najeriya-Muhammadu Buhari
A cikin hirarshi da Sashen Hausa, shugaba Buhari yace wanda yake gani sheri ne ko kuma bita da kulli gwamnatinsa ke yi wa gwamnatin da ta gabace shi, yaje turai yaga yadda ake cinikin mai da kuma kudaden da ake samu, daga nan ya bayyana inda kudin su ke.
Shugaba Buhari ya bayyana cewa, gwamnatinsa bata iske komi ba a kasa.
Dangane kuma da kasafin kudin da ya gabatar gaban majalisa, shugaba Buhari yace, kasafin kudin shekara ta dubu biyu da goma sha tara da gwamnatinsa ta gabatar ya maida hankali a kan batun hanyoyi, da tsaro, da biyan ma’aika da kuma samar da wutar lantarki.
Bisa ga cewarsa, kasar China ta amince zata yi wadansu hanyoyin mota da hanyoyin jirgin kasa, da dam-dam na Mambila, karkashin yarjejeniyar da aka kulla na biyan kashi goma sha biyar bisa dari na kudin da ake bukata, yayinda Najeriya zata biya sauran bashin cikin shekaru ishirin da ruwa kadan, Yace idan aka gaza samun tonon mai kamar yadda aka zata sai a sake duba hanyoyin da za a bi domin cike gibin da aka samu.
Shugaba Buhari ya bayyana cewa, yawanci basusukan da gwamnatinsa take biya ba ita ta ciwo su ba, ta gajesu ne daga gwamnatin da ta gabata.
A nashi bayanin, dan takarar jam’iyar PDP, Alhaji Atiku Abubakar ya bayyana raunin yadda gwamnatin shugaba Muhammadu Buhari take tafiyar da tsarin canjin kudaden kasashen ketare, Yace babu dalilin da za a ce farashin canjin kudaden ketare yana da matakai hudu ko biyar, inda za a ce wani ya saya dari uku, wani dari uku da biyar, wani dari uku da goma da dai sauransu.
Bisa ga cewarshi, kamata ya yi farashin sayar da kudaden ya zama daya domin karfafa ‘yan kasuwa da masu zuba jari.
A fannin harkokin noma kuma Alhaji Atiku ya bayyana cewa an sami koma baya kasancewa har yanzu farashin kayan masarufi yana da tsada sosai, yayinda rashin tsaro ya hana manoma zuwa gona.
Yace idan shine shugaban kasa, abu na farko da zai yi shine, taimakawa manoma ta wajen koyawa masu dabarun noma na zamani da basu rance.
Alhaji Atiku yace babu gaskiya a harsashen gwamnati na inganta harkokin noma kasancewa ba a gani a kasa ba,Dangane kuma da batun cin hanci da rashawa, dan takarar jam’iyar PDP yace kage kawai ake mashi, ya kuma kalubalanci duk wanda yake zarginshi da cin hanci da rashawa ya kawo shaida.
Idan kuma har ana ta ita a kama shi.
Yace gwamnatin Buhari bata iya kama shi ba sabili da bata da shaida.
Saurari wannan bangaren hirar da Aliyu Mustapha ya yi da ‘yan takarar manyan jam’iyun siyasar Najeriya, Shugaba mai ci, Janar Muhammadu Buhari na jam’iyar APC, da kuma dan takarar babban jam’iyar hamayya PDP tsohon mataimakin shugaban Najeriya Alhaji Atiku Abubakar Wazirin Adamawa.
Adamawa: 'Yan Bindiga Sun Kashe Wasu Shugabannin Kungiyoyin Fulani
Da yake tabbatar da faruwar lamarin, kakakin rundunar 'yan sandan jihar Adamawa, DSP Suleiman Yahya Nguroje, ya ce tuni aka baza komar farautar 'yan bindigan da suka sace wadannan mutane.
Wannan matsala ta sace mutane domin neman kudin fansa, yanzu haka na neman gagarar kundila a Najeriya, al'amarin da yasa hukumomin tsaro hada kai, da shugabannin kungiyoyin sakai ciki har da na Fulani makiyaya irinsu Miyetti Allah da Tabital Puulaku.
To sai dai kuma, ya yin da wasu ke taimakawa yanzu haka 'yan bindigar sun fara bin wasu shugabanin kungiyoyin Fulanin har gida suna kashewa, kamar wanda ya faru cikin kwanakin nan, inda aka kashe wani fitaccen shugaban kungiyar Tabital Puulaku, na jihar Adamawa, Abdu Bali.
Muhammad Jika Buba, kakakin kungiyar Miyetti Allah a jihar Adamawa, ya ce duk da kisan da ake yiwa shugabanin, babu wani kulawa da iyalan wadanda aka kashen ke samu daga hukumomi, batun da ya ce yanzu jikinsu ya yi sanyi.
Ga cikakken rahoto daga wakilin Muryar Amurka Ibrahim Abdul'aziz.
Wasu Kananan Jam'iyyun Siyasa Sun Hade Da manyan Jam'iyyu Gabanin Zaben Gwamnoni
Masu iya magana na cewa "idan aski ya zo gaban goshi yafi zafi.
" Ga dukkan alamu haka zancen yake idan aka yi dubi da halin da kananan jam’iyyu suka sami kansu a ciki, wanda ala tilas ya sa su yin mubaya'a ga manyan jam’iyyun kasar.
A jihar Bauchi ga missali, jigo a siyasar Najeriya Alhaji Bello shine ya jagoranci kananan jam’iyyun siyasa guda 33 da kuma 'yan takarar gwamna su 20, don ayyana goyon bayan su ga tsohon ministan tarayya Alhaji Bala Muhammed Kauran Bauchi na Jam’iyyar PDP.
A makwabciyar jihar Bauchi, wato jihar Gombe, shugaban hadakar jam’iyyun jihar Alhaji Muhammadu Garba,shine ya jagoranci kananan jam’iyyu guda 44 da 'yan takarar gwamna guda 14 don bayyana goyon bayansu ga Alhaji Inuwa Yahaya na jam’iyyar APC.
To sai dai kuma jigo a siyasar Najeriya Injiniya Sa’ad Abubakar Abullahi, Majidadin Gombe, yace gazawar kananan jam’iyyun ta fusakar kudaden tafiyar da jam’iyun ya zamo dole su nemi iyayen gida saboda suna sa ran in an kafa gwamnati zasu sami wani abu.
Kungiyar Izala Ta Baiwa Shugaban Najeriya Shawara Kan Tsaro
Shiek Abdullahi Bala Lau shugaban kungiyar Izala ta kasa a Najeriya, a wata zantawa da yayi da shashen Hausa na Mauryar Amurka, lokacin wata ziyara da suka kai kasar Amurka.
Ya bayyana irin gudunmawar kungiyar su ga matsalolin tsaro a Najeriya.
Ya bayyana cewar sukan gana da shugaban kasa Muhammadu Buhari don bashi shawarwari akan hanyoyin da za’abi don kawo karshen kungiyar ‘yan ta’adda ta Boko Haram, da ma mayakan dake sace jama’a don neman kudin fansa a jihohin Zamfara, Kaduna harma da Katsina.
Ya kara da cewa kungiyar ta su a mtsayin kungiya mai zaman kanta ba kungiyar siyasa bace, amma sukan duba cancanta wajen zaben shugabannin, da kuma umurtar magoya bayansu akan wanda zasu zaba, ya kara da cewa ko a gaba idan ‘yan takara suka tsaya zasu duba don ganin wanda ya cancanta a zaba da kuma kira ga dukkan musulman Najeriya da su zabi wanda kungiyar ta aminta da shi.
'Yan Sanda Sun Tarwatsa Zanga-Zangar Juyin-Juya-Hali a Najeriya
Tun da sanyin safiyar yau ne dai masu zanga zanga aksari matasa suka yi
dafifi a harabar shiga filin wasa na kasa da ke Surulere domin amsa kiran jagoran juyin juya halin, Omoyele Sowere, da yanzu haka yake tsare a Abuja.
Sai dai duk da sammakonsu, sun tarar da tarin 'yan sanda suna jiransu, inda kuma suka umarce su, su watse, amma masu zanga zangar suka bijirewa kiran.
Wani mai zanga zangar ya shedawa manema labarai cewa, sanin kowa ne lokacin da aka yi juyin juya hali a Masar, shugaba Buhari kafin ya hau ragamar mulki, ya ce wannan shi ne hanyar kawar da gwamnati mara adalci, me ya sa kuma yanzu domin yana mulki yake adawa da wannan hanyan?
A bangarensu dai 'yan sanda sun ce masu zanga zangar ba su nemi izini ba, don haka suka yi amfani da barkonon tsohuwa domin tarwatsa su.
Yanzu dai an wasta taron, amma su masu zanga zangar sun ce za su sake komawa.
Wasu rahotanni sun yi nuni da cewa, an yi makamanciyar wannan zanga zanga a wasu yankunan Najeriyar, inda har ake zargin 'yan sandan da yin amfani da karfin da ya wuce kima wajen tarwatsa masu boren neman sauyin.
Ga cikakken rahoton daga wakilin Muryar Amurka Babangida Jibrin daga Legas.
Hambararren Shugaban Masar Mohammed Morsi Ya Rasu
Tsohon shugaban kasar Masar Mohammed Morsi da aka kifar da gwamnatinsa ya rasu a yau Litinin.
Ya rasu yana da shekaru 67.
Kamfanin dillancin labarai na Reuters ya ruwaito cewa, Morsi ya yanke jiki ya fadi ne bayan wani zaman kotu da aka yi a yau, inda daga baya kuma ya cika.
A shekarar 2013, sojoji suka kifar da gwamnatinsa, wanda shi ne shugaban kasar Masar na farko da aka zaba karkashin mulkin dimokradiyya, bayan zanga zangar adawa da salon mulkinsa.
Ya kasance jigo a kungiyar ‘yan uwa musulmi ta Muslim brotherhood.
An zabe shi ne a shekarar 2012 bayan juyin-juya halin da ya faru a wasu kasashen larabawa a shekarar 2011, wanda ya yi sandin kawar da gwamnatin Hosni Mubarak.
Morsi na tsare ne saboda yana fuskantar tuhuma bisa zargin hada kai da kungiyar Hamaz.
An haramta kungiyarsa ta Muslim Bortherhood a kasar ta Masar.
Aikin Haji: An Gargadi Maniyyata
Mukaddashin sakataren hukumar Ahmed Maigari ya ce la’akari da cusa kwaya da a ka yi wa Zainba Aliyu a lokacin Umrah, ya sa kiran ya zama wajibi don Saudiyya kan yanke hukuncin kisa ga irin wannan laifin.
Ita kuma jami’ar kula da abincin alhazai, Hajiya Ramatu Jafar Isa, ta ce akwai abinci mai tsafta da za a rabawa alhazan, don haka su guji cin abinci marar inganci daga Takari.
Tuni tawagar farko ta jami’an hukumar alhazai ta sauka a Madina don shirin tarbar alhazan karkashin jagorancin Muhammd Gire.
Shugaban hukumar alhazan Barista Abdullahi Muktar, ya ce masaukan alhazan na nan daf da harami a anguwar da ke zagaye da Haramin.
Jigilar alhazan dai za ta fara daga jihar Katsina da Kaduna da kuma Lagos.
Domin Karin bayani saurari cikakken rahotan Saleh Shehu Ashaka.
FBI Ta Bankado Wata Babbar Harkar Damfara Ta 'Yan Najeriya
Bayan da hukumar binciken manyan laifuka ta Amurka wato (FBI a takaice) ta bankado wata harkar damfara da ‘yan Najriya suke da hannu dumu-dumu ciki, wadda ta ce na daya daga cikin ayyukan damfara da ta taba gani a tarihinta, wasu ‘yan Najeriya sun tofa albarkacin bakinsu.
Wata 'yar Najeriya mazauniyar birnin Los Angeles na Jahar California mai suna, Helen Bako, ta ce wannan ba shine na farko ba ko a shekarar 2011 an kama wasu mutane da dama, inda suke amfani da hanyoyi damfara guda uku wajan cutar mutane.
Helen ta kara da cewa 'yan damfarar suna amfanin da hanyar aiko da wasika ta yanar gizo na cewa waninsu ya mutu sun bar musu dukiya mai yawa suna so a taimakesu su fitar da kudaden su, wasu kuma suna aiko da hotunan su suna neman ‘yan matan da za su aura, inda suke aiko da hotunan su da wasiku daga nan sai su fara cewa su turo musu da kudi.
Sannan ta ce wannan yana shafara mutuncin ‘yan Najeriya a jihar California, kuma ta ce an cutar Amurkawa ne saboda suna da yadda da mutane shi ya sa ake yawan damfarar su.
Shima wani tsohon dan sanda a birnin New York kuma dan asalin Najeriya, Ibrahim Ahmad, ya ce 'yan Najeriya suna samu damar yin danfarar mutane ta wajan kusantar su da shiga aikin banki da kuma yiwa kamfanoni kutse don samun bayanai bankinsu.
Ibrahim ya yi kira da mahukauntan Najeriya da su tashi tsaye wajan magance wannan matsala da take bata sunan kasar a idon kasashen duniya, domin kuwa idan aka hana su to za su dawo cikin kasar ne su ci gaba da aika wannan laifuka na damfarar mutane.
Saurari cikakkiyar hirar:
Adamawa: An Bankado Tulin Bashin Da Ake Bin Gwamnatin Adamawa
A rahoton da kwamitin karbar mulki ta fitar a jihar Adamawa, daya daga cikin jihohin da aka samu sauyin gwamnoni, an bankado tulin bashin da ake bin jihar na sama da biliyan 115, batun da gwamnatin dake shudewa ke cewa an shafa mata kashin kaji.
Rahoton karbar mulkin da sabon gwamnan jihar Ahmadu Umaru Fintiri ya kafa ta ce, ta bankado wasu almundahana da suka shafi kudaden fansho, giratuti da kuma dinbin basussukan da ake bin jihar Adamawa a yanzu wanda suka ta sarma Naira biliyan 115, wanda mafi tsoka wanda gwamnatin dake shudewa ne ta ciyo.
Da yake mika rahoton nasu Alhaji Aliyu Ismaila Numan dake zama shugaban wannan kwamitin, ya ce sun bankado ababe da dama da na iya kaskara gwamnati muddin ba'a dau mataki ba.
To sai dai a martanin da gwamnan jihar mai barin gado Sanata Muhammadu Umaru Jibrilla Bindo ya maida ta bakin kwamishinan kudi Alhaji Sali Yunusa, ya yi fatali da abubuwan da yan kwamitin suka ce sun bankado.
Kawo yanzu sabon gwamnan jihar mai jiran gado Ahmadu Umaru Fintiri ya ce za'a aiwatar da rahoton kwamitin don kawo ci gaba ba don cin zarafin wani ba.
Domin karin bayani saurari rahotan Ibrahim Abdul’aziz.
Yadda Farashin Raguna Ya Hau a Bana
Da alamun dai Sallar layya ta bana, ta zo ne a wani yanayi na rashin kudi a hannun jama'a, domin kuwa farashin raguna yayi tsanani, kamar yadda wakilin Muryar Amurka, Ibrahim Abdul'aziz ya tarar a kasuwar dabbobi ta Yola da Jalingo.
Sai dai lokacin da kasuwar dillalan raguna ke kara buduwa a yanzu, su kuwa talakawa suna nuna damuwa ne akan tsadar raguna a yanzu.
Su kuwa hukumomin tsaro, a halin yanzu, suna cikin shirin tabbatar da anyi shagulgulan babbar Sallah cikin kwanciyar hankali.
Suleiman Baba, kakakin rundunan tsaron farin kaya, a hirar su da wakilin mu, ya bayyana irin matakan da aka dauka.
A saurari cikakken rahoton daga wakilin Muryar Amurka Ibrahim Abdul'aziz.
Ba Talaucewa Na Yi Ba, Neman Halal Na Ke Yi – Inji Mallam Isa Yuguda
A wata zantawa da Muryar Amurka ta yi da tsohon gwamnan mallam Isa Yuguda, ya bayyana cewa wannan batu ba haka yake ba, domin kuwa har ya zuwa yanzu yana da rufin asirinsa, kuma ya fara aikin tonon ma’adanai ne domin ya nemi halal din sa.
Mallam Isa, ya bayyana cewa shi da kansa ya dauki hoton bidiyon ya aika kafar sada zumunta, domin ya zaburar da matasa su mike domin neman na kansu, ganin cewa ya rike manyan mukamai a rayuwarsa hakan bai hana shi yin amfani da karfinsa wajen neman halal.
Tsohon gwamnan dai ya yi ayyuka da suka hada da Ministan Sufuri da zama Manajan Daraktan Bankunan Najeriya, kafin daga baya kuma ya zama gwamnan jihar Bauchi har na tsawon shekaru takwas.
Bayan saukarsa daga kujerar gwamna, kamar yadda ya fadawa Muryar Amurka, ya koma gonarsa ne da gwamnatin tarayya ta bashi tun asali wadda ke dauke da ma’adanai, ya kuma ci gaba da aikin hako ma’adanai.
Saurari cikakkiyar hirar Abdulwahab Muhammad da Mallam Isa Yuguda.
Najeriya Ta Bi Sahun Sauran Kasashe Wajen Fara Azumi Ranar Litinin
Mai alfarma sarkin Musulmi kuma shugaban hukumar koli ta harkokin addinin musulunci a Najeriya, Muhammad Sa’ad Abubakar, ya bayar da sanarwar ganin jinjirin watan azumin Ramadan na wannan shekara.
Sarkin Musulmi ya umarci al’ummar musulman Najeriya da su tashi da azumi ranar Litinin.
Haka kuma ya yi kira ga dukkan ‘yan Najeriya da su tuna da shugabanni da kuma yadda yanayin kasar ke ciki musamman a sha’anin tsaro a dukkan ibadu da addu’o’i a tsawon wannan wata na Ramadan.
A wannan karon dai Najeriya ta yi muwafaka da kasar Saudiyya, wacce duk da yake ta fara duban wata tun ranar Asabar, amma ta bayar da sanarwar fara azumi ranar Litinin.
Saurari sanarwar mai alfarma Sarkin Musulman Najeriya.
Akwai Matsaloli a Zaben Najeriya - in ji Masu Sa Ido a Zabe
A babban birnin tarayyar Abuja masu sa idon na cikin gida karkashin jagorancin cibiyar raya demokradiyya ta "Centre for Democracy and Development" da suke lura da yadda zaben ya gudana a sassa daban daban na Najeriya, sunce wannan karo zaben na gwamnoni da 'yan majalisun dokoki na jihohi a Najeriya yayi fama da wasu matsaloli iri iri.
An fuskanci matsaloli daga na'urar tantance masu kada kuri'a, yayin da a wasu wuraren ma baki daya aka ki yin amfani da na'urorin ba kuma tare da bayar da kwararan dalilai ba.
Rahoton masu sa idon da Farfesa Adelaja Jinadu da Uwargida Hidatat Hassan suka sanyawa hanu, ya nuna an sami arangama tsakanin wasu wakilan jam'iyyu da jami'an hukumar zaben Najeriya a mazabun Achida da Wurno a jihar Sokoto, yayinda a jihar Oyo akai ta uzurawa masu zabe al'amarin da ya razana da dama daga cikin masu kada kuri'a suka ki fitowa zaben.
Jami'an masu sa idon suka ce matsalar saye da saida kuri'ar wani babban koma baya ne da ya mamaye zaben na jiya inda akai ta cin kasuwar a fili karara, al'amarin da yasa hukumar EFCC ta cafke wasu fitattun 'yan siyasa a jihohin Benue da Kwara.
A jihar Kano ma masu sa idon sunga inda akai ta sayen kuri'a akan farashin da ya kama daga Naira dubu uku zuwa Naira dubu hudu.
A jihar Legas kuwa, masu sa idon sunce sunga ana tattara sunayen wadanda suka kada kuri'a da aka tsara rarraba masu Naira dubu daya da dari biyar biyar, sannan anyi amfani da kananan jam'iyyu wajen sayawa manyan jam'iyyu kuri'a.
Daga bisani masu sa idon sun nuna gamsuwa da yadda jami'an hukumar zaben suka isa tasoshin zabe akan lokaci ba kamar yadda aka fuskanta ba a yayin zaben shugaban kasa da akai makonni biyu da suka gabata.
Saurari cikakken rohoton Hassan Maina Kaina daga Abuja.
Rikicin Jukun/Tiv: Buhari Ya Nemi a Kai Zuciya Nesa
Shugaban Najeriya, Muhammadu Buhari, ya nemi da a kai zuciya nesa a rikicin da ke faruwa tsakanin al’umar Jukun da Tiv a jihar Taraba da kuma wanda ke faruwa a Adamawa tsakanin Fulani, Gejon da Bachama.
Buhari ya bayyana hakan ne a wata sanarwa dauke da sa hannun mai magana da yawunsa, Garba Shehu, wacce Muryar Amurka ta samu, inda ya nuna alhininsa dangane da wadannan rikice-rikice da ke faruwa.
“Tashin hankali da zubar da jini, ba zai amfani kowa ba, kuma abu ne da ba za mu lamunta ba, muna kuma Allah wadai da su, musamman a daidai wannan lokaci da ake bukuwan Easter.
"Buhari ya kara da cewa, kamar yadda sanarwa ta nuna, “tashin hankali ba shi ne maslaha ga rashin jituwa da muke samu a tsakaninmu.
"Sanarwar ta kara da cewa, shugaba Buhari ya umurci wata kungiyar addini, wacce ta yi nasarar dinke rashin fahimtar da ke tsakanin al’umomi daban-daban a jihar Pilato, da ta yi aiki da hukumomin tsaro domin sasanta rikicin Kaduna, Taraba da Adamawa.
Sannan ya umurci, hukumar ba da agajin gaggawa ta NEMA da hukumar kula da ‘yan gudun hijira, da su dukufa wajen tallafawa wadanda rikicin ya shafa.
Ya kuma ce, tuni dakarun kasar suka yi nasarar, maido da zaman lafiya a tsakanin al’umomin wadannan yankuna.
Sifeton 'Yan Sandan Najeriya Ya Ba Da Umurnin Kama Almajiran El Zakzaky
Babban Sipeton 'yan sandan Najeriya, Muhammad Adamu, ya ba da umurnin gano duk inda almajiran El-Zakzaky su ke don hukunta su bisa dokar yaki da ta'addanci ta 2013.
Wannan umurni ya biyo bayan hukuncin babbar kotun tarayya da ta yanke hukuncin haramta motsin tafiyar Shi'a ta El-zakzaky wato "Islamic Movement In Nigeria" da jama'ar El-Zakzaky ke fassarawa da Harkar Musulunci.
Muhammad Adamu na magana ne a taro da manyan jami'an rundunar a shelkwatar 'yan sanda a Abuja, inda ya ce, duk wani aiki na zanga-zanga ko wata mu'ammalar kungiyar ta kowanne bangare haramtacce ne.
Tun a 2014 shekara daya gabanin tsare El-Zakzaky, ya hango za a haramta tafiyar ta sa ta Shia.
Da ya ke magana kan matakin, daya daga masu zanga-zangar a Abuja Sulaiman Jibrin Kafanchan, ya ce su na fatar a sako jagoran su El-Zakzaky.
Masana shari'a na nuna an samu wani sabon hukunci daga kotun daukaka kara da ya saba da na babbar kotu, cewa tafiyar El-Zakzaky za ta ci gaba da zama haramtacciya.
Yanzu dai lokaci ne zai nuna ko almajiran na El-Zakzaky za su iya dakatar da muzaharar ko kuwa za su daukaka kara.
Ga cikakken rahoton wakilin Muryar Amurka Nasiru Adamu El-Hikaya daga Abuja:.
El - Zakzaky Ba Zai Gudu Ba - Kakakin 'Yan Shi'a
A hirar shi da wakilin Muryar Amurka, Muhammad Ibrahim Gamawa, wanda shine kakakin 'yan Shia ta IMN a Abuja, yace sun tabbatar da cewa ko an bar Zakzaky ya je India domin neman magani, ba zai gudu ba.
Malam Gamawa, kakakin almajiran El-Zakzaky, yace ba ta yadda za a yi El-Zakzaky ya gudu, ko neman mafakar siyasa a Indiya in ya tafi asibiti a birnin New Delhi.
Gamawa, a bayanin sa kan sharudan da gwamnatin Kaduna ta Nasir El-Rufa'i ta gindaya kan fitar Zakzaky, ya ce shata sharudan alamu ne na damuwar hukuma.
Gamawa ya ce lauyan kungiyar ta El-Zakzaky, Femi Falana, na kwatanta sharudan a matsayin marasa tasiri.
Ga cikakken rahoton hirar daga wakilin Muryar Amurka, Nasiru Adamu El-Hikaya.
Gobe Alhamis Za A Kammala Zaben Gwamna a Adamawa
Babbar kotun jihar Adamawa da ke zamanta a Yola ta janye umarninta na farko da ya hana hukumar zabe ta INEC kammala zaben gwamnan jihar.
Yanzu haka hukumar zaben ta INEC ta tsaida gobe Alhamis 28 ga watan Maris a matsayin ranar da za a kammala zaben gwamnan jihar.
Kwamishinan zabe na INEC reshen jihar Adamawa, Barrista Kassim Gana Gaidam, ya ce sun shirya tsaf domin gudanar da zaben cikin nasara.
Tuni babbar jam’iyyar adawa ta PDP da kuma dan takararta, Ahmadu Umaru Fintiri, suka ce sun shirya domin shiga zaben na gobe tare da kiran magoya bayansu da su fito domin jefa kuri’unsu.
Sai dai a martanin da jam’iyyar APC, ta yi fatali da wannan rana ta Alhamis, inda sakataran tsaretsarenta, Ahmad Lawal, ya zargi hukumar zabe ta INEC da marawa 'yan adawa baya.
Tun da farko dai kotu a karkashin mai shari’a, Abdul-Aziz Waziri, ta yanke hukuncin cewa tana da hurumin sauraron karar da jam’iyyar MRDD ta kai hukumar zabe ta INEC gaban ta na rashin saka tambari ko alamar jam’iyyar a takardar kada kuri’a.
Sannan kotun ta ajiye jiya Laraba don sauraron bukatar jam’iyyar MRDD da ta bukaci kotu ta soke zaben da aka yi na ranar 9 ga watan Maris.
Amma alkalin kotun ya ce zai yanke hukunci a ranar Juma’a 29 ga watan Maris din nan.
Saurari cikakken rahoton Abdul-Aziz Ibrahim daga Yola:
Kura Ta Lafa Bayan Wani Rikici Da Ya Barke A Wata Kasuwar Legas
Fadan da ya kaure tsakain matasan Yarabawa da Hausawa da ya yi dalilin jikata mutane da dama, ya so ya rikide ya zama fadan kabilanci, wanda a cewar masana lamarin ka iya yin muni idan ba a dauki mataki da wuri ba.
A wata sanarwa da rundunar ‘yan sandan jihar ta Legas, ta hannun kakakinta, DSP Bala Elkana, ta ce mutane hudun da aka kama ana gudanar da bincike a kansu, kuma da zarar an kammala binciken za'a gurfanar da su a kotu.
DSP Bala ya ce an fara fadan ne tsakanin mutum biyu a wata kasuwar da ke Okeruwa ta shiyar Alumosho, lamarin da ya rincabe bayan mutane biyun sun samu goyon baya daga ‘yan kabilansu.
Sai dai bangaren Hausawa ya ce akasarin wadanda aka kaman Hausawa ne, a yayin da aka kyale 'yan bangaren abokan fadansu, zargin da rundunar ‘yan sanda ta ce tana bincike a kai.
Babangida Jibrin ya aiko mana da rahoto daga Legas:
Sojoji Sun Ci Zarafin Yara 3,600 A Najeriya - Rahoto
Shugabar tawagar kungiyar kare hakkin bil'adama ta Human Rights Watch ta kasa da kasa, Jo Becker, ta yi bayani cewa yawancin yaran da suka gana da su sun yi bayanai masu sosa rai, inda su ke cewa ana kama su ne a bisa zargi ko kuma wasu dalilai marasa karfi.
Jo Becker ta bada misalin wani yaro dan shekara 10 da ya ce an kamashi ne domin ana zargin wai yaje ya sayarwa 'yan Boko Haram da doya, sannan daya kuma ana zargin sa ne cewa shi ne yake yi wa ‘yan Boko Haram nune domin su kai hari.
A cewar tawagar wadannan dalilai da ba su taka kara sun karya ba, sun sa an tsare yaran na tsawon shekaru, wannan ya nuna cewa an ci zarafin yaran.
A majigin da aka nuna wa manema labarai, yaran sun koka cewa ana dukan su, kuma har a wurin kwanciya ma sai a hana su juyawa sai dai su kwanta gefe guda, ‘yan mata kuma sunce kan su da jikunan su duk kwarkwata.
A lokacin da ta ke yi mani bayani akan abinda ya dauki hankalinsu akan batun yaran har ta kai ga goyon bayan binciken, Hajiya Hamsatu Al-Amin, ta Kungiyar Al-Amin Foundation For Peace da ke Maiduguri ta ce idan jami'an tsaron suka sako yaran, ana barin su kara zube ne a sansanin ‘yan gudun hijira, sai dai su kai gauro su kai mari don neman na abinci, wani abu da ya kai su gidajen mutane suna aikin wanke wanke, ko goge takalma domin su samu su ci abinci.
Hajiya Hamsatu ta yi kira ga al'umma da mahukunta da su gaggauta daukan matakin tsugunar da yaran saboda a gyara masu dabi'a domin magance abin da ka kai ya komo nan gaba.
Rahoton ya yi bayanin cewa an kama yara dubu 3,600, a ciki akwai mata dubu 1,617 kuma an tsaresu ne a barikin Giwa da ke Maiduguri.
Amma tuni sojojin Najeriya su ka musanta zargin tare da cewa rahoton ba daidai ba ne.
Saurari cikakken rahotan Medina Dauda daga Abuja:
Hukumar Zabe Ta INEC Tana Ci Gaba Da Tattara Sakamakon Zabe
Zaben na jiya ya fuskanci hatsaniya da tashe-tashen hankula a wasu sassa na jihohin arewa-maso-gabas da ma wasu wurare a kudancin kasar.
Jim kadan kafin a soma jefa kuri’un ne aka ji karar harbe-harbe suna tashi a wasu sassa na garin Maidugurin jihar Borno dake can arewa-maso-gabascin Nigeria kuma, bayan da suka musanta labarin harin da farko, daga baya hukumomin tsaron na Nigeria sun fito sun amsa cewa lalle wasu mayakan Boko Haram ne suka yi yunkurin kutsowa zuwa cikin garin na Maiduguri, inda suka rinka harbe-harbe.
Amma dai duk da wannan kalubalan da aka samu, dukkan alamu na nuna cewa an samu nasarar shiryawa da kuma gudanar da zaben ba tare da wasu manyan matsaloli ba.
Majalisar Kano Ta Yi Karatun Farko Kan Kudurin Dokar Sabbin Masarautu
Yau majalisar dokokin jihar Kano ta karbi rahotan kwamitin da ya yi nazarin akan kudin dokar kula da ayyukan majalisar masarautar Kano wadda ya kunshi batun kirkiro da sabbin masarautu guda hudu.
Rahotan kwamitin wanda shugaban masu rinjaye na majalisar Hon.
Baffa Babba Dan Agundi ya karanta a zauren majalisar ya yi nazari game da tarihi da kuma sassan gundarin dokar kula da aikace-aikacen majalisar masarautar Kano.
"Na farko rahoto ya amince cewa a yi karin sakaruna guda hudu, Gaya Rano, Karaye, Bichi zuwa masu daraja ta daya.
" Inji shugaban kwamitin, Hon.
Baffa Dan Agundi.
A yayin zaman majalisar na yau, daruruwan mutane ne daga yankunan da ke muradin kirkiro masu sabbin masarautu.
"Mun zo ne mu nuna goyon bayan bisa wannan yunkuri da gwamntin jihar Kano na bada babbar masaruata a karamar hukumar Rano.
" Inji Ado Bello na Annabi, wanda na daya daga cikin dinbin matasan da suka yi dafifi a harabar majalisar.
Haka zalika, dinbin wakilai ne daga lardin Gaya masu muradin a kirkiro masu masarautar Gaya suka yi Dandanzo a majalisar a yau.
"Jama'a ne suke bulbulo suke neman biyan bukatarsu, domin tarihi ne yake maimaita kansa.
" A cewar, Malam Nura Kani Gaya shine Danmasanin Gaya a yanzu.
Bayan karbar rahotan, majalisar ta yi karatu na farko akan daftarin dokar kirkiro da sabbin masarautun da kuma ayyukan masarauta a Kano.
A gobe ne ake sa ran wakilan majalisar za su ci gaba da aikin akan daftarin.
Hakan dai na zuwa ne a dai-dai lokacin da hukumar yaki da rashawa ta jihar Kano ta farfado da aikin binciken almundahana kan yadda aka sarrafa kudaden lalitar masarautar Kano tun daga shekara ta 2013 zuwa bara.
Yanzu haka dai hukumar ta aike da takardar gayyata ga tsohon sakataren majalisar masarautar Kano Malam Isa Bayero dangane da wannan bincike.
Yunkurin samun karin haske game da dalilan farfado da wannan aikin bincike daga shugaban hukumar, Muhuyi Magaji ya cutura saboda baya gari.
Saurari cikakken rahoton Mahmud Ibrahim Kwari daga Kano:
‘Yan Sandan Jihar Bauchi Sun Kama Wasu ‘Yan Jam’iyyar PRP 22
Jam’iyyar ta ce hukumar yan sandan sunyi kutse gidan dan takarar ta na kujerar dan Majalisar Wakilai ta Bauchi ta tsakiya Yakubu Shehu Abdullahi, wakilin Birni, inda suka karya kofar gidan da yake kiwon dawakai suka kama wasu mutanen da ke zaune a gidan ciki har da limamin masallacin gidan.
A hira da manema labarai da jam’iyyar PRP din ta gudanar a karkashin jagorancin shugaban reshen jam’iyyar na karamar hukumar Bauchi, Alhaji Suleiman Musa, ya bukaci babban sufeton yan sandan Najeriya da ya hana yan sandan jihar Bauchi cin zarafin yan jam’iyyar.
Shima anasa jawabin dan takarar kujerar dan Najalisar Wakilai na Bauchi ta tsakiya wakilin Birni, ya ce bayan ya kammala ziyarar kamfen sai ya sami labarin abin da yan sandan sukayi a gidan dawakansa.
A nasa ba’asin jami’in hulda da jama’a na hukumar yan sandan jihar Bauchi Kamal Datti, ya tabbatar da kama mutanen bisa zargin yunkurin tayar da hankali.
Domin karin bayani saurari rahotan Abdulwahab Muhammad.
Mallakar Katin Shaida Wajibi Ne Ga Matafiyi A Sassan Arewa Maso Gabas - Inji Soji
Rundunar sojojin Najeriya ta fitar da wata sanarwa, inda ta ce yanzu duk wani matafiyi a jihohin Adamawa, da Borno da kuma jihar Yobe dake fama da tashin hankalin mayakan Boko Haram, dole sai ya mallaki katin shaida, wato ID Card, matakin da ta ce, ta dauka ne biyo bayan sajewa da kuma shigar da ‘yan Boko Haram ke yi cikin al'umma.
Yanzu haka ma tuni jama'a, musamman matafiya, sun fara kokawa kan abin da su ka kira tatsar da ake yi musu da sunan katin shaida.
Masu fashin baki irinsu Yakubu Uba, na ganin akwai abin dubawa game da wannan mataki da aka dauka ayanzu.
To sai dai kuma Mr.
Mathew Onah, dake bin diddigin harkokin tsaro a Najeriya, ya yaba da wannan mataki da aka dauka a yanzu.
Rundunar ta sojin Najeriyan dai ta ce za ta cigaba da sa ido kan yadda jami'anta ke gudanar da ayyukansu, domin kare hakkokin fararen hula, to amma kuma ta yi gargadin da a daina bata musu suna.
Manjo Janar US Muhammad, wanda shi ne daraktan sashin hulda da fararen hula a hedikwatar tsaron kasar, ya ce, ''Bai kamata idan wasu batagari sun yi ba daidai ba, a dinga yi wa dukkannin sojojin kudin goro, hedikwatar tsaro na sa ido, domin kauce wa take hakkin fararen hula, don haka kamata yayi al’umma su bada hadin kai''.
Ga cikakken rahoton wakilin Muryar Amurka Ibrahim Abdul'Aziz.
An Girke Jami'an Tsaro A Jihar Adamawa Don Zabe
Tun da sanyin safiyar yau ne jami’an zabe suka isa rumfunan da za’a yi zabe a jihar Adamwa yayin da aka baza jami’an tsaro don shirin ko ta kwana, ko da yake a wasu wuraren jama’a basu fito sosai ba.
Wasu da suka kada kuri’arsu sun bayyana yadda zaben ya wakana da kuma fatansu ga wanda zai zama gwamna.
Kafin a dakatar da zaben sakamakon dabubuwan da suka faru da farko, dan takarar babbar jam’iyar adawa ta PDP, Ahmadu Umaru Fintiri ne ke kan gaba da kuri’u dubu dari uku da sittin da bakwai, da dari hudu da saba’in da daya, yayin da gwamnan jihar dan jam’iyar APC Sanata Muhammmadu Bindow Umaru Jibrilla ke da kuri’u dubu dari uku da talatin da hudu da dari tara da casa’in da biyar, wato rattar dake tsakanin su kusan dubu talatin da biyu da dari hudu da saba’in da shida, wanda kuma yanzu lokaci ne kawai ke iya tabbatar da yadda zata kaya a zaben na yau.
NAHCON Za Ta Binciki Musabbabin Zanga Zangar Wasu Maniyyata Hajji
Hukumar alhazan Najeriya NAHCON, ta ce za ta binciki dalilin da ya sanya wasu alhazan jirgin yawo suka gudanar da zanga-zanga a filin saukar jiragen sama na Malam Aminu Kano don rashin jigilarsu zuwa Saudiyya.
Wata sanarwa da jami’ar yada labarai a hukumar alhazan Najeriyar, Fatima Sanda Usara, ta nuna cewa, hukumar ba ta samu wani korafi na kalubale daga duk kamfanonin da suka yi wa rijista na alhazan jirgin yawo ba, har aka kammala jigilar alhazan.
Bisa faruwar wannan lamarin, NAHCON ta bukaci wadanda lamarin ya shafa su rubuto korafi da takardun da za su nuna irin yanayin hidima da su ka biya ta kujerar hajjin don a samu a gudanar da bincike a bi musu hakkinsu.
A wani labari na daban kuma kan aikin hajjin, shugaban hukumar alhazan Najeriya, Barista Abdullahi Mukhtar, ya ce za a bullo da wata shaida ga alhazan musamman don rage cunkoso a tantunan Muna daga 'yan alfarma.
Wannan ya biyo bayan labarin korafin wasu alhazai.
Tuni dai aka fara jigilar dawo da alhazan Najeriya gida bayan kammala aikin hajjin na bana.
Saurari cikakken rahoton Saleh Shehu Ashaka daga Makkah:
Kotu Ta Yi Watsi Da Zargin "Toronto" Da Ake Ma Bindow
Wata Babbar Kotu a Birnin Tarayyar Najeriya, Abuja ta yi watsi da karar da wata kungiya ta yi ta bukatar a hana gwamna Mohammed Jibrilla Bindow na jahar Adamawa sake tsayawa takara bisa zargin cewa wasu takardun shaidar kammala makaranta da gwamnan ke amfani da su na bogi ne.
Da ya ke yanke hukunci, mai shari'a Adeniyi ya ce kotun ba ta ma da hurumin sauraren wannan karar tunda wanda ake zargi da mallakar takardun jabun ba a yakin Abujan ya ke ba.
To amma baya ga wannan kara da wata kungiya, daya daga cikin 'yan takarar gwamnan jahar Adawa karkashin jam'iyyar APC ta su Bindow mai suna Dr.
Mahmud Hailu Ahmad, shi ma ya shigar da kara makamanciyar wannan.
Wato dai da sauran rina a kaba ga gwamnan Bindow.
Ga dai Ibrahim Abdul'aziz da cikakken rahoton:
Amurka Ta Tallafawa Daliban Najeriya 130 Shiga Jami'o'in Kasar
A ci gaba da tallafawa matasan Najeriya duk shekara a fannin ilmi, bana ma ofishin jakadancin Amurka da ke Najeriya ya bai wa wasu 'yan Najeriyar guraben karo ilmi a jami'o'i da kwalejojin ilmi da ke sassa daban na Amurka.
Da yake jawabi yayin bikin ban-kwana da daliban, mataimakin jakadan Amurka a Najeriya, Sir Earton Smith, ya ce a bana kadai kimanin hazikan daliban Najeriya 130 ne suka sami nasarar samun guraben, wanda hakan na cikin wani bangare na shirin bunkasa ilmi da ofishin jakadancin keyi.
Da takewa muryar Amurkac karin bayani, jami''ar sashen ilmi na ofishin jakadancin Amurkan a Najeriya, Miss Malate Ann Atajiri tace suna zakulo zakakkuran matasa ne marasa hali daga sassa daban daban na Najeriys don daukar hidimar karatunsu a Amurkan.
Tace karatun ya kunshi matakin karatu na digiri har zuwa digirin digirgir, da kuma ake sa ran bayan kammala karatun nasu zasu dawo gida su taimaka wajen gina kasa.
A saurari cikakken rahoton wakilin Muryar Amurka
Shiyyar Sakkwato Ta PDP Ta Musanta Zargin Ramuwar Gayya
Babbar jam’iyyar adawa a Sakkwato, APC, ta zargi jam’iyya mai mulki da huce haushin cin zabe da kyar kan wasu ma’aikatan gwamnatin jahar.
APC ta ce binciken da ta gudanar ya nuna cewa wannan lamari na uzzura wa ma’aikatan gwamnati da ake zargin sun goyi bayan jam’iyyar ta APC a zaben da ya gabata, ya fi Kamari a wasu manyan ma’aikatun gwamnati, da kuma kananan hukumomi.
Abin bai tsaya ga ma’aikatan gwamnati ba, ya zarce har ya zuwa ‘yan kasuwa da ma daidaikun jama’a ta hanyoyi daban-daban.
Shugaban jam’iyyar APC din na jahar Sakkwato, Isah Sadiq Achida, ya kuma yi jawabi ga wani taron manema labarai domin kokawa akan lamarin.
Ya ce wannan bi ta da kullin siyasa ya hada da rike albashi da sauya wuraren aiki ko kuma cire su daga irin aikin da su ke yi ba tare da ba su wani aikin na dabam ba, duk da zummar dai a kuntata masu, saboda zargin sun goyi bayan APC a zaben da ya gabata.
Alhaji Achida ya ce, “ Abubuwan sun kai har inda aka hana talakawa diban ruwa a rijiyoyin da aka gina da kudaden al’umma; an hana wasu ‘yan kasuwa su baje haja a kasuwanni, an kuma kwace ma wasu shuguna ba don sun aikata wani laifi ba, ba don rashin biyan haraji ba.
"To sai dai bangaren gwamnatin jahar ya musanta akasarin zarge-zargen, duk da yake, a ta bakin wani tsohon dan majalisar dokoki kuma mashawarci na musamman ga gwamna, Bello Malami Tambuwal, aikin gwamnati ya na iya kai mutum a ko ina.
Ya ce duk lokacin da aka samu sabuwar gwamnati sabbin shugabannin kan nada wasu amintattu da za su taimaka masu.
Ya ce dama shi aikin gwamnati ya gaji haka.
Hasali ma, in ji Malami, akwai wasu bayanannun ‘yan APC din da har yanzu su na daiki tare da gwamna.
Ga Murtala Faruk Sanyinna da cikakken rahoton:
Cibiyar Raya Demokradiyya Ta Koka Akan Yada Sakamakon Zabe Na Bogi
A wani taron manema labarai da ta kira yau a birnin tarayya Abuja, cibiyar raya demokradiyya da cigaba, wato Center for Democracy and Development, ta koka bisa yadda mutane da yawa suka zama malaman zabe ta kafar yanar gizo.
Da ya ke yiwa Muryar Amurka karin bayani jim kadan bayan taron, wakili a cibiyar Dr.
Abubakar Kari, ya ce illar yada sakamakon zabe na bogi shine ko da na gaskiyar ya fito ba lallai mutane su amince da shi ba.
Kari ya ce ko da yake hukumar zabe kadai ke da alhakin bayyana sakamakon zabe, jan kafar da ta keyi ya sa wasu mutane ke yin riga malam masallaci.
A cewar Dr.
Sani Adam Abdullah, wasu lokutan kafafen yanar gizo na kawo illa bisa yadda wasu ke amfani da su wajen watsa bayanan bogi.
Irin wannan matsalar ce ta sa kasashe irin su Zimbabwe da Congo a kwanakin baya suka toshe kafafen yanar gizo lokacin da suka gudanar da zaben su.
Sarakunan Gargajiya a Legas Sun Shawarci Jama'a Su Fita Zabe
A wani taro da sarakunan gargajiya da shugabannin al’umman suka gudanar a birnin legas shugabanin yankin yarbawa da kuma na sauran sassan Najeriya sun yi kira ga matasa da su kauracewa rikici a lokacin zabukan kasar dake tafe, tare da yin kira akan su fito domin kada kuri’a.
Oba Hammed Adekunle Makama, shine basarake ko Olowu a jihar Osun wanda kuma ya jagoranci taron sarakunan a birnin Legas.
Dage zaben kasa da akayi na mako guda ya sanya wasu matasa da kuma sauran masu zabe barazanar kauracewa zaben na ranar asabar.
Shima a bangaren sa sarkin fulanin Legas Alhaji Muhammadu Banbado, yayi bayani game da zaman lafiya tsakanin al’umomin Najeriya dabam dabam musanmman a wannan lokaci na zabe yanzu, domin karawa masu zaben kwarin guiwa.
Yanzu haka gwamnati ta ayyana ranar juma’a a matsayin ranar hutu, kana kuma wasu kanfanonin jiragen sama da masu motocin haya sun ayyana rage kudaden sufuri domin bada goyon bayan ga masu zabe sake komawa garuruwan su domin zabe.
Haka ita ma gwamnatin tarayya da wasu gwamnatocin jihohi sun umarci biyan albashin ma’aikata duk dai domin.
Ga karin bayani cikin sauti.
Abinda Ya Hana Ni Nada Kwamishinoni - Ganduje
Gwamnonin Kaduna da Sokoto ne kawai ya zuwa yanzu su ka nada kwamishinoni daga cikin gwamnoni 7 na shiyyar arewa maso yammacin Najeriya, yayin da gwamnan Bauchi ne kawai ya nada kwamishinonin sa daga cikin jihohi 6 na shiyyar arewa maso gabashin Najeriya.
A shiyyar arewa ta tsakiya kuwa, gwamnonin Kwara da Nasarawa da kuma Filato na daga cikin gwamnonin da ba su fitar da jerin kwamishinonin su ba har yanzu.
Gwamnan Kano, Dr Abdullahi Umar Ganduje, ya ce har yanzu yana nazarin mutanen daya kamata ya nada a mukaman kwamishinoni, kuma mambobi a majalisar zartarwa ta jihar.
Gwamana Ganduje ya kuma kara da cewa wa’adinsa na biyu zai sha banban da wa’adin mulkinsa na farko, kuma zai dawo da wasu daga cikin tsoffin kwamishinonin sa wasu kuma ba za su dawo ba, za su fitar da sunayen su nan bada jimawa ba.
To sai dai masu sharhi a fagen siyasar Najeriya na ci gaba da tsokaci dangane da illar da wannan jinkiri mika ‘iya haifarwa ga tsarin tafiyar da gwamnati.
Malam Kabiru Sufi masanin kimiyyar siyasa ne kuma mai koyar da wannan fanni a kwalejin share fagen shiga jami’a ta Kano, ya ce a dokance akwai iya adadin kudaden da gwamnoni ya kamata su kashe ba tare da majalisar zartarwa ba, kuma hakan yana kawo nakasu ga shugabanci.
Sufi ya kara da cewa yana fatan idan aka fitar da kunshin majalisu ya zama kwalliya ta biya kudin sabulu ba ya kasance ace an fitar da mutanan da ba za’a ga ingancinsu ba.
Saurari cikakken rahoton Mahmud Ibrahim Kwari daga Kano:
Masarautun Jihar Nasarawa Sun Dauki Matakan Samar Da Zaman Lafiya
Masarautar Keana a jihar Nasarawa tace matakan da ta dauka na hada kan dukkan kabilu da al’umman yankin sun taimaka wajen samar da zaman lafiya matuka.
Mai martaba Osana na Keana, Alhaji Abdullahi Amegwa Abgo na uku, yace sun yi nazari, kan dalilan dake haddasa sabani tsakanin al’umman yankin, suka kuma magance su.
Shugaban karamar hukumar Keana, Adamu Adi Giza yace zaman tattaunawa, da fahimtar juna, ya taimaka sosai wajen dinke barakar dake tsakainsu.
A saurari cikakken rahoto daga wakiliyar Muryar Amurka Zainab Babaji.
Gamayyar Kungiyoyin Kishin Al’umma Sun Yi Tsokaci Kan Zaben Najeriya
A wani taron manema labarai yau laraba, gamayyar kungiyoyin sun yaba da yadda zaben ya gudana babu tarzoma a sassan jihar Kano da kuma yadda galibin masu zabe suka bi doka da oda, amma sunyi tsokaci dangane da wasu al’amura da suka lura dasu kuma suke bukatar kulawar gaggawa gabanin zaben gwamnoni da na ‘yan Majalisun Dokoki na jihohi da zai wakana kasa da makonni biyu masu zuwa.
Comrade Mustafa Muhammad, ya nuna takaicinsa kan wasu abubuwa da masu saka ido a zaben suka kula da su, kuma suke bukatar kulawar gaggawa.
Hajiya Halima Ben Omar dake zaman sakatariyar kwamitin ta fayyace shawarwarin da kungiyoyin suka fitar a rahotan su domin daukar matakan gyara.
Dangane da banbancin dake tsakanin zaben shugaban kasa na shekara ta 2015 da kuma na bana, kungiyoyin kishin al’umar na Kano na cewa nasarar da aka samu a zaben 2015 kamata ya yi a wannan shekarar a samu wadda ta fita, amma maimakon hakan sai koma baya da aka samu.
Domin samun cikakken labarin saurari rahotan Mahmud Ibrahim Kwari.
Gwamnonin Kudu Maso Gabas Sun Jaddada Aniyar Inganta Tsaro a Yankin
Mista Emmanuel Uzor ne mai magana da yawun gwamnan jihar Ebonyi Injiniya Dave Umahi, wanda shine shugaban kungiyar gwamnonin kudu maso gabas.
Ya dai bayyana muhimmancin kafa cibiyar tsaro a yankin a wata hira da Muryar Amurka.
Ya ce, "Kowa na sane da halin da tsaro ke ciki a kasar, kuma kowane yanki na matukar shirin tsare al'ummarsa, ciki har da yankin kudu maso gabas.
Saboda haka, abin da gwamnonin yankin suka yi shine su amince akan wani samfurin tsaro da cewa ya kamata a kafa rundunar tsaron dazuka, ya yin da kowace jiha na iya kafa nata rundunar.
Ba 'yan sanda bane, kuma ba zasu rika yawo da makamai ba.
Aikinsu shine tattara bayanan sirri akan bata-gari.
Zasu kuma rika bai wa jami'an tsaro bayanai akan abubuwan da na iya tada zaune tsaye.
Sun amince kuma da kafa cibiyar tsaro a Inugu, da zata rika karbar bayanai akan yanayin tsaro a jihohin yankin.
" Wannan lamarin dai ya samar da yabo daga wasu masu ruwa da tsaki a yankin, cikin har da shugaban kungiyar matasan kabilar Igbo, Mazi Okechukwu Isiguzoro.
Wanda ke cewa "Muna yaba wa gwamnonin kudu maso gabas bisa wannan matakin, saboda alhaki ya rataya akansu ne su tsare rayuka da dukiyoyi, da kuma dakile wasu miyagun laifuka kamar garkuwa da mutane da kuma fashi da makami a duk fadin yankin.
Ya kamata gwamnonin Arewacin kasar da na kudu maso yamma da kuma na kudu maso kudu su kwaikwayi wannan.
Idan kuwa suka yi hakan, zasu kara taimaka wa kokarin gwamnatin tarayya wajen kawo karshen rikice-rikicen da suka mamaye sassa daban-daban na kasar.
"A nasa ra'ayin kuma, wani malamin jami'a, Mista Ugochukwu Ogbonnaya ya ce yana lale marhabin da wannan ci gaba.
"Ina marhabin lale da wannan lamarin da ya kamata a ce an aiwatar dasu tun da jimawa.
Gwamnoni sune shugabannin tsaro na jihohinsu, kuma sun san matakan da suka fi dacewa wajen kare rayuka da dukiyoyi a jihohinsu.
Ina ganin wannan zai taimaka sosai wajen kare kowa da kowa, da masu gari da kuma mazauna.
Banda wannan, wadannan matakan za su kara karfafa kokarin gwamnatin tarayya na shawo kan matsalar rashin tsaro," inji Mista Ugochukwu.
Shi kuma Dakta Celestine Nwosu mai fashin baki kan lamuran yau da kullum cewa ya yi, "Ina tunanin cewa ba laifi bane gwamnonin suyi hakan domin su kare al'ummominsu, saboda matukar basu yi hakan ba, za a ci gaba da samun aukuwar miyagun laifuka.
Saboda haka, daukar wadannan matakan na da kyau, muddin zasu yi komai bisa tanadin doka.
"A ranar Lahadin da ta gabata ne gwamnonin kudu maso gabashin Najeriya suka gudanar da wani muhimmin taro a Inugu, babban birnin Jihar Inugu, inda suka tattauna akan batun samar da tsaro mai dorewa a duk fadin yankin.
Domin cikakken bayani saurari rahotan Alphonsus Okoroigwe.
PDP Ta Sha Gaban APC A Adamawa
Kamar sauran jihohi yanzu haka,an samu sakamakon zaben shugaban kasa da na 'yan majalisun kasa a jihar Adamawa, jihar da dan takarar babbar jam’iyar adawa ta PDP Atiku Abubakar ya fito.
Jam’iyar ta PDP ita ta samu galaba akan jam’iyar APC da ke mulki a jihar da kuma Najeriya.
A sakamakon zaben jihar Adamawan, jami’in ba da sakamakon zaben, Farfesa Andrew Haruna, ya bayyana jam’iyar PDP da cewa ita ke kan gaba da kuri’u mafi rinjaye inda dan takarar babbar jam’iyar PDP Atiku Abubakar ya samu kuri’u 410,266.
Sai dai wakilin jam’iyar APC, a wajen karbar sakamakon, wanda ma shi ne shugaban jam’iyyar a shiyyar arewa maso gabas, Kwamared Mustapha Salihu, ya ki ya rattaba hannu akan sakamakon zaben.
Sakamakon na Adamawa dai ya zo wa wasu da mamaki, kasancewar jam’iyyar APC ke mulki a jihar kuma ta rasa wasu kujerun majalisar wakilanta da kuma na dattawa, wanda kuma lokaci ne kawai ke iya tabbatar da yadda za ta kaya a zaben gwamna da ke tafe.
Saurari cikakken rahoton Ibrahim Abdulaziz:
Zabe Na Tafiya Kamar Yadda Ya Kamata A Kano Da Jigawa
Rahotanni daga jihohin Kano da Jigawa na nuni da cewa, an fara kada kuri’a a galibin kananan hukumomin dake wajen birnin Kano, amma an samu jinkirin zuwan malaman zabe a kwaryar birni da kewayen Kano, sai dai a jihar Jigawa an bude galibin tashoshin zabe da wuri.
An samu isar Jami’ai da kayayyakin zabe da wuri a wasu mazabu na yankunan jihar Kano kuma galibin masu kada kuri’a sun yi sammako a tashoshin zabe, domin da alama dai an samu sauyin da hukumar zaben Najeriya ta kawo game da yanayin jefa kuri’a na bada sakamako mai kyau, la’akari da cewa, tun da sanyin safiya ne wasu jama’a suka samu sukunin kada kuri’ar su.
To amma an samu jinkiri a kananan hukumomi na cikin birni kamar Nasarawa da Gwale, koda yake akwai irin wannan yanayi a wasu sassan karamar hukumar Tudunwada da Kiru da sauran su, an kai misali karfe 11 na safe babu kayayyakin aiki a babbar tashar zabe ta Kafin Mai Yaki dake karamar hukumar Kiru.
Hon Gambo Saullau shine tsohon shugaban majalisar dokoki ta jihar Kano ya yi tsokaci dangane da wannan yanayi.
A yankin mazabar 'yaryasa ta karamar hukumar Tudunwada kuwa matsasa ne suka kaure da hayaniya lokacin da ake kokarin rarraba kayayyakin zaben da misalin karfe 11 da rabi na rana.
A jihar Jigawa kuwa rahotanni sun nuna zaben na gudana cikin lumana, bayan da kayayyakin da malaman zabe suka isa galibin tashoshin zabe a kan kari.
Mahmud Ibrahim Kwari na dauke da rahoto.
Buhari Ya Lashe Zabe A Mazabar Atiku
Bayan kirga kuri'a a runfar zaben Atiku ta Ajiya Unit 012, shugaba Buhari ya samu kuru'u 186, yayin da madugun 'yan adawan Atiku Abubakar ya samu kuru'u 167.
Ratar kuru'u 19 ya baiwa shugaba Buhari na APC nasara a wurin.
To ko yaya jam’iyar PDP ta ji da wannan kaye a runfar ta Atiku?
Alhaji Yahyaji Gombi wakilin jam’iyar PDP a wannan runfar ya tattauna da Muryar Amurka.
Yanzu dai ana cigaba da hada hancin sakamakon zaben da aka yi,zuwa shedikwatar hukumar zabe na jihohin biyu.
Ga dai Ibrahim Abduaziz da karin bayani a cikin wannan rahoto:
Kashe Mata: Kungiyoyi Sun Yi Zanga Zanga
Bayan sake dawowar rashin tsaro a jihar Ribas da ke yankin Niger Delta a Najeriya, a baya bayan nan kungiyoyin asiri su na ta cin karensu babu babbaka ta hanyar kisan gilla, wanda hakan yasa wasu kungiyoyin mata a jihar ta Ribas suka gudanar da wani tattaki domin nuna bacin ransu akan wani kisan gilla da aka yi wa wasu ‘yan mata a Otal-Otal a birnin Fatakwal.
Kungiyoyin sun yi tattaki zuwa ofishin rundunar ‘yan sandan jihar ta Ribas da ofishin rundunar tsaro ta farin kaya (wato DSS) da kuma fadar gwamnatin jihar ta Ribas, domin ganin hukumomi sun kara kokari wajan kare rayukan jama’a dama dinbun dukiyoyin jama’a na jihar.
Har ila yau kungiyoyin sun bukaci gwamnati da ta gaggauta janye tambarin mata masu zaman kansu ta dalilin ‘yan matan da aka yi wa kisan gilla ta wannan hanyar.
Daya daga cikin shugabanin masu fafutikar kwato hakkin mata a jihar ta Ribas ta ce wannan kashe kashen ya isa hakanan mata da dama sun rasa rayukan su a jihar ta Ribas, gaskiya kashe kashen ya yi yawa wanda a koda yaushe mata suna mutuwa, kuma ba zamu zura ido ba mata nata mutuwa a matsayinmu na kungiyoyi.
Sannan kungiyoyin sun yi kira ga gwamnatin jihar Ribas da kuma hukumomin tsaro da su kawo karshen wannan matsalar, kuma ya kamata su ringa amfani da kyamarori domin kara inganta sha’anin tsaro a jihar.
Shima kwamishinan ‘yan sandan jihar Ribas, Mustapha Dandaura, ya ce mata kimanin tara su ka halaka ta hanyar shake su a Otal-Otal a jihar ta Ribas a cikin watanni biyu da su ka gabata, kuma rundunarsa ta yi nasarar kama daya daga cikin wadanda suke aikata wannan lafi.
Kwamishinan ‘yan sandan ya kara da ce sun dauki kwararan matakai a yankin Ogoni da ake kashe kashen, kuma a yau ma har sun kama makamai a wani aiki da suka gudanar na hadin gwiwa tare da sauran jami’an tsaro.
Saurari cikakken rahoton Lamido Abubakar Sokoto daga Fatakwal:
Hukumar NDLEA Ta Cafke Wasu Dillalan Miyagun Kwayoyi A Adamawa
Kwamandan hukumar yaki da sha da fataucin miyagun kwayoyi a shiyar Adamawa Mr.
Yakubu Kibo, ya nunawa manema labarai wasu muggan kwayoyi, da kuma tabar wiwi, da kudinsu ya kai Naira miliyan 15, da kuma dillalan kwayoyin da aka cafke.
Baya ga dillalan kwayoyin hakanan kuma jami'an hukumar ta NDLEA, sun cafke wani dan garkuwa da jama'a, domin neman kudin fansa.
Ganin yadda matsalar sha da fataucin muggan kwayoyi ke kara ta'azzara, yasa hukumar NDLEA hada guiwa da wasu kungiyoyin sa kai irinsu Alliance For Youth Awareness wato AFYA.
Ko a 'yan watannin nan akwai 'yan Najeriya da dama da aka cafke, ko yankewa haddi a wasu kasashen waje kan laifin fataucin miyagun kwayoyi, lamarin da masana ke cewa dole a tashi tsaye.
A saurari cikakken rahoto daga wakilin Muryar Amurka Ibrahim Abdul'aziz.
Wasu Mutane Biyu Sunyi Sojan Gona Da Sunan Gwamnan Jihar Bauchi
Rundunar ‘yan sandan Najeriya reshen jihar Bauchi, tayi nasarar cafke wasu mutane biyu 'yan damfara, da kuma yin karya da cewa dayansu shine gwamnan jihar Bauchi, wato Senata Bala Abdulkadir Muhammed, dayan kuwa shine mataimakinsa, wato P A.
Sunyi wannan karya ne a inda suka yi ta damfarar mutane cewa zasu taimaka musu samun kujerar alfarma na aikin Hajji.
Kwamishinan ‘yan sandan jihar Bauchi, Habu Sani Ahmadu, ya shaida wa ‘yan jarida cewar sun samu nasarar kama wadannan mutanen guda biyo ne, bayan rahoton asiri da suka samu.
Daga bisani wakilin muryar Amurka Abdulwahab Muhammad, ya samu damar jin tabakin mutanen biyu da aka kama, wanda ke karyara zama mataimakin gwamnan PA, yayi bayanin yadda abun yafara, da wani Bafulatani wanda yazo mishi da kudi domin neman taimakon samun alfarmar kujerar aikin Hajji.
Yanzu dai ana jiran jin abun da gwamnan ainihi Senata Bala Abdulkadir Muhammad (Kauran Bauchi), zai ce kan wannan batu da wasu sukayi sojan gona da sunansa.
A saurari rahoto daga wakilin Muryar Amurka Muhammad Abdulwahab.
Jami’an Tsaro Za Su Raka El Zakzaky India Neman Magani
Wata babbar kotu a Kaduna, ta ba shugaban Islamic Movement of Nigeria (IMN) ta ‘yan Shi’a, Sheikh Ibrahim El Zakzaky, damar zuwa India neman magani, amma tare da rakiyar jami’an tsaron farin kaya na DSS.
Kotun har ila yau, ta ba uwargidan El Zakzaky, Zeenat izinin zuwa neman maganin ita ma.
Alkalin kotun, mai shari’a Darius Khobo ne ya yanke hukuncin a yau Litinin, bayan da ya dage zaman sauraren karar zuwa yau.
Lauyoyin El Zakzaky, sun nemi kotun ta ba shugaban mabiya Shi’ar damar ya je kasar waje neman magani da shi da mai dakinsa Zeenat, saboda rashin lafiya da suke fama da ita.
Tun a shekarar 2015 hukumomi suke tsare da shi da iyalinsa, bayan wani dauki-ba-dadi da aka yi tsakanin mabiyansa da dakarun Najeriya.
Hukumomin Najeriya na tuhumar shi da laifin kisa da ta da tarzoma, yayin da mabiyansa suke zargin an kashe masu daruruwan mambobi tare da rusa gidan shugaban nasu.
A baya, wata kotu ta taba ba da iznin a sake shi a kuma biya shi diyya, amma mahukuntan Najeriya sun kalubalanci matsayar kotun, lamarin da ya sa har yanzu yake tsare.
Saurari cikakken rahoton Isah Lawal Ikara daga Kaduna:
Dole Mu Tallafawa Kananan Hukumomi-Gwamnan Jigawa
Matakin da gwamnonin jihohin suka dauka ya sanya wasu daga cikin kananan hukumomin suka fara fuskantar kalubalen kudi, lamarin da ka iya haifar da koma baya ga ayyukan hukumomin su.
Amma gwamnan jihar Jigawa Badaru Abubakar yace tilas ne a fara tunanin matakan tallafawa kananan hukumomin har su tsaya da kafafun su kamar yadda gwamnatin tarayya ta agazawa wasu jihohi da suka tsinci kai a mawuyacin hali a shekarun baya.
Gwamnan yace a jiharsa ta Jigawa sun bi umarni kuma sun turawa kowace karamar hukuma rabonta ya kuma kyautata zaton babu wata karamar hukuma a jiharsa da zata huskanci wata gagarumar matsala.
Yace matsalar da aka samu a jihar Jigawa itace damuwa da ma’aikatan kananan hukumomi da na ilimin firamare suka nuna na rashin samun albashin su a ranar 25 ga wata amma a watan da ya gabata sai aka samu jinkiri saboda kudade daga Abuja basu shigo da wuri ba har sai ranar Laraba da ta shige kuma aka tura musu kudin a ranar Alhamis.
Gwamna Badau yace a baya kafin wannan umarni gwamnatin jiha ke ranta kudin biyan ma’aikatan kananan hukumomin su shigo kafin kudaden su su shigo.
A dan haka yace zai dau mataki domin tabbatar da an bi tsari da zai bada daman rantawa kananan hukumomi kudi kafin su samu kudi daga tarayya.
Gwamnan Jigawa Abubakar Badaru ya yi wadannan kalamai ne a hirarsa da wakilin sashen Hausa na Muryar Amurka a Kano Mahmud Ibrahim Kwari, ga kuma karin bayani:
Kun San Abin Da Buhari Ya Fadawa Sakkwatawa?
Tawagar yakin neman zaben shugaban Najeriya Muhammadu Buhari ta isa jihar Sakkwato da ke arewa maso yammacin kasar a yau Laraba, a ci gaba da neman kuri’u da shugaban yake yi na neman wa’adi na biyu.
Ga kadan daga cikin abin da ya fadawa al’umar jihar Sakkwato kamar yadda wakilinmu Muratala Faruk Sanyinna ya aiko mana da rahoto:Boko Haram: “Cikin ikon Allah, ku ne shaidu, mun yi iyakar kokarinmu, kuma a jiya, mutanen Borno sun tabbata mun ci karfin Boko Haram.
Noma: “Batun arzikin kasa da wadata, Allah ya taimake mu, damunoni biyu da suka wuce, sun yi albarka.
"Cin Hanci Da Rashawa: “Batun cin hanci da rashawa, wannan gwamnatin tana kokari akan ka’idodin da aka kafa.
Na yi muku alkawarin, ni ba zan ci amanarku ba, ba kuma zan ga ana cin amanarku ba in kyale.
"Yayin nasa jawabin, Ministan sufuri kuma shugaban gangamin yakin neman zaben shugaba Buhari, Rotimi Amaechi, ya sha alwashin za a gina layin dogo da zai hade yankunan jihohin Sakkwato, Kebbi da Zamfara.
Saurari Murtala Faruk Sanyinna domin jin cikakken rahoton:
Kamfanin Google Ya Horar Da Daliban Jami'a A Jihar Abia
Mista Takon Destiny wanda shine mai horarwa, ya yi karin haske game da shirin.
Yace horarwa ta kuduri aniyyar karfafa dalibai ne, da kwarewar fasaha, da kuma inganta hanyoyin samar musu sana'a.
Ya kara da cewa sararin sadarwa na bai wa kowa dama daidai da sauran jama'a, kuma zasu yi amfani da shi su kirkiro daraja akan yanar gizo, da kuma yin amfani da galibi lokacin da suke gudanar da harkokinsu a yanar gizo.
Yace Idan aka lura, za aga cewa yanayin aiki na sauyawa, kuma rushe-rushen fasaha na bayyana a kowace masana'anta.
Shi yasa aka tsara wannan shirin samar musu da wasu hanyoyin dogaro da kai.
Da yake hira da wakilin Muryar Amurka Alphonsus Okoroigwe, shugaban sashen nazarin harsuna, da harkokin sadarwa na jami'ar, Mista Ugochukwu Ogbonnaya ya ce lallai rawar da kamfanin Google ya taka wajen horar da daliban sashen abin yabawa ne.
Yace, da ake ci gaba da fasahantar da duniya, bai kamata a barsu a baya ba.
Gididdigar da shafin hostingfacts.
com ya gudanar a wannan shekarar 2019 na nuna cewa kimanin mutane biliyan 4.
1 ne suka yi amfani da hanyar sadarwa ta Intanet a fadin Duniya a watan Disamba na shekarar 2018.
Kuma ana imanin cewa wannan lamarin ne yasa kamfanin Google ya kirkiro shirin Google Digital Skills for Africa, don horar da al'ummar Afirka, musamman daliban jami'a, a fannoni daban daban na Intanet.
A saurari cikakken rahoton wakilin Muryar Amurka Alphonsus Okoroigwe.
Kaduna: Za a Kafa Kwamitin Da Zai Binciki Rikicin Kajuru, Kachia
Gwamnatin jihar Kaduna a arewa maso yammacin Najeriya, ta ce za ta kafa wani kwamiti wanda zai binciki kisan da aka yi a kananan hukumomin Kajuru da Kachia.
Gwamna Malam Nasiru El Rufa’i ne ya bayyana hakan, yayin wata ziyarar jaje da ya kai ga wadanda suka tsira daga harin, wanda aka kai a makon da ya gabata a yankunan biyu.
A cewar wata sanarwa dauke da sa hannun mai bai wa gwamnan shawara kan harkar yada labarai, Samuel Aruwan, Gwamna El rufa’i ya kai ziyarar a yankin ne tare da wata tawaga da ta hada har da manyan jami’an tsaro a Karamai.
Sanarwar ta kara da cewa, gwamnan ya bayyana cewa, tattara bayanai kan rikicin, na daga cikin hanyoyin da za a iya samar da dawwamamman zaman lafiya a yankunan.
Tawagar har ila yau ta kai ziyara inda aka binne 15 daga cikin mutum 40 da aka kashe a hare-haren.
Gwamna na El Rufa’i ya yi Allah wadai da hare-haren, inda ya kwatanta wadanda suka kai su a matsayin “marasa Imani.
Matasan Arewa Sun Juya Baya Ga Juyin Juya Hali
Shugaban kungiyar Alh.
Nastura Ashir Sharif wanda ke amsa tambayoyi a wajen taron manema labarai a garin Kaduna yace zanga-zangar ba ita ce mafita ba.
Yace komawa kan teburin tattaunawa itace zata kawowa kasar zaman lafiya fiye da zanga zanga.
Saidai kuma shugaban hadakar kungiyoyin arewachin Najeriyan Ashir Sharif ya ce wajibi ne shugaban kasa Buhari ya yi kyara a tsarin tafi da gwamnatin shi.
Shirin shiga zanga-zangar na wannan ranar litinin dai ya jawo cecekuce tsanin 'yan daga bangarori daban-daban saboda ganin gwamnatin ta shugaba Buhari ba ta ma gama zama don cin wa'adin ta na biyu ba.
PDP Ta Ce Wadanda Suka Sauya Sheka Basu Da Wani Tasiri
Sakataren PDP Sanata Umar Tsauri, ya baiyana haka a martanin sa ga batun sauya sheka da APC ke cewa alamu ne da faduwar adawa a zaben watan gobe.
APC ta bakin babban sakataren jam’iyyar Mai Mala Buni ta yi maraba da sauya shekar a matsayin babbar riba ga jam’iyyar da nuna irin tsohon shugaban PDP na arewa Sanata Babayo Gamawa ba rakai ba ne ga kowacce jam’iyya.
Daya daga wadanda su ka sauya shekar shi ne jagoran kamfen na Atiku a neman tikiti na arewa maso gabas Sanata Saidu Umar Kumo, ya ce PDP kullum na daukar sa tamkar bako.
An ga hoton shugaba Buhari da Sanata Kumo a fadar gwamnati su na ganawa wanda kusan shi ne karo na farko tun babewar su a 2007 zamanin mulkin Umaru ‘Yar Adua.
Domin karin bayani saurari rahotan Nasiru Adamu El-Hikaya.
Mataimakin Shugaban Najeriya Ya Kaddamar Da Sabon Shirin RUGA A Adamawa
An dai soma kaddamar da shirin ne a jihar Adamawa, Arewa Maso Gabashin Najeriya, inda mataimakin shugaban kasa Farfesa Yemi Osinbajo yaje ya kaddamar.
Da yake kaddamar da shirin a gandun kiwo na Gongoshi, mataimakin shugaban kasa Yemi Osinbajo, yace manufar shirin daban yake da shirin Ruga da ake ta cece-kuce akai.
An kaddamar da shirin ne domin magance tashe tashen hankulan dake wakana tsakanin makiyaya, da manoma.
Yace yanzu kusan jihohi bakwai ne suka rungumi wannan shirin da suka hada da Adamawa, Benue, da Kaduna, Filato, Nasarawa, Taraba, da kuma jihar Zamfara.
Shiko mai masaukin baki gwamnan jihar Adamawa Ahmadu Umaru Fintiri yayi amanar cewa shirin zai kawo cigaba ta fannin zaman lafiya, da bunkasa kiwo na zamani, da kuma samar da fahimtar juna.
Ga cikakken rahoton daga wakilin Muryar Amurka Ibrahim Abdul'aziz.
Ana Yiwa Mata Da Yara Fyade A Gidajen Yarin Maiduguri-Amnesty International
A lokacinda yake yiwa manema labarai bayanin yadda aka samu rahoton, mai magana da yawun kungiyar Amnesty International, Isa Sanusi ya ce sun dauki lokaci suna bincike akan jan hanakali da wani fursuna mai sauna Charles Okah yayi,inda ya ce an hada mata da yara da manyan maza a wuri daya, ana kuma cin zarafin matan da yaran ta hanyar yi masu fyade,ya ce wannan abin tashin hankali ne ganin cewa galibin fursunonin wadanda ta'addancin Boko haram ya daidaita su ne.
Ya kuma yi kira ga gwamnati ta dauki mataki cikin gaggawa.
Mai magana da yawun Ma'aikatar Kula da Gidajen yari Francis Enobore ya ce wanan zargi ne Kungiyar Amnesty ta yi domin bai zo daidai da binciken da suka yi ba, duk da cewa suna cigaba da bin gidajen yarin kasar suna bincike.
Enobore ya ce gidajen yari da ke Maiduguri na cikin wadanda suke dubawa.
Abin jira a gani shi ne irin matakan da Ma'aikatar kula da gidajen yarin zata dauka wajen raba manya da mata da yara daga zama a wuri daya domin gudun wannan irin ta'asa da aka ce tana aukuwa a gidajen yarin.
Saurari cikakken rahoton Madina Dauda
Kamen Wasu Matasan Arewacin Najeriya A Legas Cin Zarafi Ne - Inji Musa Jika
‘Yan arewa da Masu fafutikar kare hakkokin bil’adama a Najeriya sun dora laifin tururuwar da matasan arewa Majiya karfi ke yi zuwa Kudu maso yammacin Najeriya domin “Ci Rani" akan shugabannin Arewa marasa hangen nesa.
Wannan zargi na zuwa ne bayan kama wasu matasa ‘yan arewacin kasar da aka yi a karshen makon jiya su 123 bayan shigowar su birnin Legas.
Koda yake, tuni rundunar ‘yan sandan jihar Legas ta saki matasan ‘yan asalin jihar Jigawa da tun farko aka kama bisa zargin cewar watakila masu mugun nufi ne suka shiga birnin.
Kakakin rundunar ‘yan sandan jihar Legas DSP Bala Elkana, yace lallai an kama matasan kuma kwamishinan ‘yan sanda bai bata lokaci ba ya tura jami’an ‘yan sanda domin su gudanar da bincike.
Bayan binciken sun gane matasan ba su da wani mugun nufi akan al’ummar jihar, sun zo ci rani ne kawai, a cewar DSP Elkana.
Alhaji Ado Dansudu, shugaban kungiyar ‘yan arewa a Legas, ya bukaci a kama wadanda suka gabatar da wannan zargin ya kuma dora laifin akan wasu shugabannin arewa da basa tallafawa ‘yan yankin su.
Su ma masu kare hakkokin bil’adama irin su Musa Jika na kungiyar Amnesty international ya ce irin wannan kamen da aka yi cin zarafi ne na bil’adama wanda bai kamata hukumomi su zura ido su na kallo ba.
Ya kuma yi kira ga shugabannin arewa akan su tashi tsaye wajen samar da aiki da tsaro ga al’ummarsu domin hana su zuwa ci rani.
Ga karin bayani cikin sauti daga Babangida Jibrin.
An Nada Shugabannin Kwamitoci a Majalisar Wakilan Najeriya
Femi Gbajabiamila dake zaman kakakin Majalisar Wakilai na Najeriya, ya sanar da shugabanin Kwamitoci 106 sannan ya ‘kara da wasu guda uku na rikon kwarya wanda ya kawo jimlar kwamitoci 109.
A cikin sabbin kwamitocin akwai kwamitin kula da asusun jama'a wanda ‘dan Majalisa Woleoke zai shugabanta.
A tsofaffin kuma, kwamitin kula da kasafin kudi ya koma hannun Muktar Aliyu Betara.
Shi kuma Jimi Benson zai jagoranci kwamitin kula da bangaren tsaro.
Paschal Obi kuma zai duba kwamitin kula da cibiyoyin lafiya na kasa.
Sai kuma kwamitin yaki da cin hanci da rashawa wana aka nada Nicholas Shehu domin ya jagoranta.
Abdulrazak Namdas wanda ya kula da kwamitin hulda da manema labarai a Majalisar ta 8, yanzu zai kula da kwamitin rundunar soji.
Bayan da aka kammala raba kwamitocin an samu labarin korafe-korafe da wasu suka yi, amma Dakta Abdullahi Balarabe Salame ya ce duk adalcin da za a yi, in dai maganar rabo ce to sai an samu masu korafi, haka kuma ya tabbatar da cewa kakakin Majalisar ya yi rabon ga dukkan shiyoyin nan shida na ‘kasa.
A nashi nazarin Kabir Ibrahim Tukura, ya ce ‘kara yawan kwamitocin ba zai ‘kara yawan kudaden gudanarwa ba, amma zai kawo saukin aikin sa ido da Majalisa ke yi kan yadda ake kasafta kudaden gwamnati, wanda yin hakan zai kara nasara ga yaki da cin hanci da rashawa, ya kuma sa ayi ayyukan da zasu kawo wa al’umma jin dadin rayuwa.
Domin Karin bayani saurari rahotan Medina Dauda daga Abuja Najeriya.
Lambar Tantance 'Yan Kasa Nada Muhimanci Ga Duk 'Yan Najeriya
Gwamnatin Najeriya, da mahukuntan kasar sun bada umurnin cewar tun daga farkon wannan shekarar ta 2019, dole ne kowane dan kasa ya samu lambar shaidar zama 'yan kasa, idan suna so su more wasu abubuwa wadanda ake samu daga ma'aikatu da hukumomin gwamnati.
Wannan umurni bai yi wa wasu 'yan kasa dadi ba, Shugaban Kungiyar Muryar Talaka ta Kasa Reshen Arewa Maso Gabas, Saleh Bakoro Sabon Fegi Damaturu, wanda ya ce hukumar ba ta yi dai-dai ba, yana ganin tsoro ta ke ji kar a sa ido akan ayyukan ta, shi ne ya sa ta fito da wannan batu na samun lambar zama dan kasa.
Yana mai cewa a baya ma hukumar ta ce a yi katin zama dan kasa wanda har yanzu shekaru 12 kenan ba a kamalla aikin ba, ganin cewa cibiyoyin rajista 1,000 ne kawai hukumar ta bude wa 'yan kasa sama miliyan 185.
A jawabinsa, Shugaban Hukumar bada katin zama dan kasa Injiniya Aliyu Aziz Abubakar, ya ce Najeriya ce kasa ta 7 mai yawan mutane a duniya, kuma ita ce ba tada tsarin wannan lambar ta zama dan kasa, ya ce idan ana so a yi tsare-tsare da al'umma za su samu romon mulkin da ake yi, lallai dole ne a samu wannan lambar da kuma katin zama dan kasa.
Yawancin abubuwa da ke bukatan wannan lambar sun hada da harkar kiwon lafiya, makaranta da kuma mallakan filaye.
Hajiya Aisha Shuaibu Galma, ta ce hanzari me ake yi, yanzu lokaci ne na zabe, a bari mutane su fuskanci abu daya a lokaci daya, saboda haka tana ganin cewar akwai bukatar idan an ciza sai hura.
Wannan tsari na lamba da kuma katin zama dan kasa zai baiwa Gwamnati damar sanin su waye 'yan kasa, kuma suwaye bakin haure, zai kuma bada damar sanin mutane mawa ke morewa shirye shirye da tsare tsare da gwamnatin ke yi domin talakawanta.
Ga rahoton Madina Dauda daga Birnin Abuja.
An Fara Taron Majalisar Manoman Najeriya, Karo Na 43
A jiya Talata aka fara taron majalisar manoma ta Najeriya karo na 43 a Umuahiya hedikwatar jihar Abia da ke kudu maso yammacin Najeriya, don inganta noma da kuma bunkasa tattalin arzikin kasa.
Da yake jawabinsa a gurin taron, Dakta Aminu Babandi, wanda ya wakilci Dakta Mohammed Bello Umar, babban Sakataran Ma’aikatar Noma na Tarayya ya ce, dole ne a bunkasa noma tare da tabbatar da cewa mun kirkiro shirye-shiryen da za su samu goyon baya a matakan jihohi da kuma tarayya.
Babandi ya kuma kara da cewa suna duba gurare guda uku inda za su fi mayar da hankali.
Shima Kwamishinan Noma na jihar Abia, Barista Chinedum Elemchi, ya bayyana farin cikinsa lokacin da yake jawabin bude taron, inda ya ce gwamnati tasha kaddamar da shirye-shirye a kokarinta na inganta harkar noma a duk fadin kasar.
Sannan ya kuma ce ya kamata a tattaro sakamakon wadannan shirye-shiryen don dubasu da kyau domin bunkasa tattalin arziki da kuma samar da aikin yi.
Haka kuma taron ya samu halartar mutane daga fannoni daban daban na rayuwa a kokarin da ake na tsara dabarun inganta noma don bunkasa tattalin arzikin kasar.
Saurari cikakken rahoton Alphonsus Okoroigwe:
An Rantsar Da Sabon Gwamnan Jihar Nasarawa Abdullahi Sule
Sabon gwamnan jihar Nasarawa, Injiniya Abdullahi Sule, ya sha rantsuwar kama aiki a matsayinsa na gwamnan jihar.
Tun da safiyar yau ne aka jibge jami’an tsaro a sassa daban-daban na filin Lafia Square da kewaye don tabbatar da an yi bikin rantsarwa ba tare da wata matsala ba.
Wasu mazauna jihar Nasarawa sun bayyana ra’ayoyinsu kan abin da suke bukatar sabon gwamnan ya fuskanta, inda suka ce suna fama da rashin aikin yi tare da kuma yi masa fatan alheri.
Gwamnan Sule, ya ce al’umar jihar na bukatar hanyoyin inganta tattalin arzikinsu.
Sannan ya kuma kara da cewa ya san jihar tana fama da rashin kudi saboda rashin samun kudaden da ya kamata da suke shigowa jihar.
A bangaren guda kuwa, tsohon gwamnan jihar ta Nasarawa, Umaru Tanko Almakura, ya yaba da goyon baya da al’umar jihar suka ba shi.
Saurari cikakken rahoton Zainab Babaji daga Lafia:
INEC Ta Bude Zauren Karbar Sakamakon Zabe a Abuja
Hukumar zaben Najeriya ta bude dakin karba da gabatar da sakamkon zaben shugaban kasa a hukumance daga dakin taro na kasa da kasa da ke Abuja.
Shugaban hukumar, Farfesa Mahmud Yakubu ya bude dandalin sauraron sakamakon da bayyana cewa jami’an kawo sakamakon daga jihohi na kan hanyar shigowa Abuja don haka za a dakatar da fara fadar sakamakon zuwa karfe 11 na yau Litinin.
Haka nan shugaban ya fadi dokokin shiga dakin sauraron sakamakon da su ka hada da samun shaidar tantancewa ta izinin shiga.
Kwamishinan wayar da kan masu kada kuri’a, Muhammad Haruna ya yi bayanai kan kalubale da matakan da hukumar ta dauka kan sassan da a ka samu rikici ko rashin tsaro da ya kawo akasi a lamuran zaben.
Da alamun sakamakon zaben na karshe zai iya kai wa Talata ko zuwa sanyin safiyar Laraba in an kwatanta da yadda lamarin ya kasance a 2015.
Saurari cikakken rahoton Nasiru Adamu El Hikaya:
Kwararru Sun Samar Da Allurar Rigakafin Sarar Maciji
Cibiyar binciken magunguna daga tsirrai ta Afirka da ke jami’ar Jos, ta kirkiro rigakafin da zai kare mutane da dabbobi daga dafin sarar maciji.
A cewar masanan, rigakafin zai kuma kare mutane daga dafin kunama, gizo-gizo, kudan zuma da makamantansu.
Jagorar masu binciken, Farfesa John Aguiyi, ya ce ya fara gudanar da binciken rigakafin ne saboda rage rasa rayuka da sarar macizai ke haddasawa.
A cewar, Farfesa Abraham Dogo, rigakafin zai magance dafin kowane irin nau’in maciji.
Shi ma Farfesa Abwoi Madaki, ya ce rigakafin mai suna COVI-PLUS, allura ce da aka samar don kariya.
Saurari cikakken rahoton Zainab Babaji daga Jos:
'Yan Najeriya Na Iya Ci Gaba Da Zama A Afirka Ta Kudu - Jakada
Biyo bayan hare haren kin jinin baki da wasu matasan Afirka ta Kudu suka kai kan ‘yan kasashen waje shugaba, Cyril Ramaphosa, ya turo da manzon na musamman zuwa Najeriya domin ba da hakuri kan abin da ya faru.
Jet Badare wanda ya gana da shugaba Muhammadu Buhari a fadar Aso Rock da ke Abuja, ya nuna alhinin gwamnati da al'umar Afirka ta Kudun kan aika-aikar da matasan kasarsa su ka yi.
Jakadan Najeriya a Afirka ta Kudun ya shaidawa ‘yan jaridu a Abuja cewa, lalle gwamnatin Afirka ta Kudun na daukar matakan ganin an shawo kan matsalar don haka al'amura ka iya komawa daidai.
Jakada Kabiru Bala ya ce bisa la'akkari da irin wannan mataki da ake dauka a halin yanzu, ‘yan Najeriya da tuni suka fara tattara nasu ya nasu suna komowa gida, yanzu za su iya ci gaba da zama a kasar Afirka ta Kudun duba da wasunsu sun shafe shekaru 25r zuwa 30 suna zaune a kasar, wasu ma sun auri ‘yan kasar sun hayayyafa.
Jakadan ya kara da cewa, da dama daga cikin wasu ‘yan kasar masu kishin zaman lafiya ba sa jin dadin abubuwan da ke faruwa, al'amarin da ya sa wasu har zanga-zanga suka yi don nuna bacin ransu.
Masanin tsaro, Dr.
Kabiru Adamu, ya ce ko da yake a matsayin jakadan Najeriya kuma jami'in diflomasiyya abin da ake tsammani ya fada kenan, amma gaskiya batun tabbatar da tsaron baki a Afirka ta kudu abu ne da ka iya daukar lokaci.
Saurari cikakken rahoton Hassan Maina Kaina daga Abuja:
Zaben Adamawa: Kotu Ta Dage Karar MRDD Zuwa Mako Mai Zuwa
Alkalin babbar kotun jihar Adamawa, Justice Abdul'Aziz Waziri, ya dage karar da jam'iyyar MRDD da kuma dan takararta Eric Theman suka shigar na neman a soke zaben jihar bisa zargin ba'a saka hoton jam'iyyar ba akan kuri'ar da aka kada.
Bayan doguwar muhawara a tsakanin lauyan jam'iyyar ta MRDD, da kuma na bangaren hukumar zabe INEC,Justice Abdul'Aziz Waziri ya dage shari'ar har zuwa ranar Talata mai zuwa domin yanke hukunci kan ko kotun na da hurumin sauraron karar ko kuma a'a .
Haka nan alkalin ya umarci hukumar zaben da kada ta aiwatar da komi sai bayan yanke hukunci.
"Kasan mu a shirye muke mu kare abin da muka shigar gaban kotu don muna da shaidu da hujjoji, da wasu tabbatar da ikirarinmu don haka ba ma tsoro," a cewar Barista Adeyemi Pitan, lauyan MRDD da Eric Theman.
Shi ma dai wanda ya jagoranci lauyoyin hukumar zabe INEC, babban lauyan Najeriya Tanimu Muhammad Inuwa (SAN),ya nemi kotun ne ta yi fatali da karar tun da hukumar ba ta san da mai karar a matsayin wadanda suka shiga takarar gwamna ba, kuma ya ce kotun ba ta da hurumin sauraran wannan kara.
Saurari cikakken rahoton Ibrahim Abdulaziz:
Rushewar Gidaje: An Bukaci Legas, Oyo Su Biya Diyya
Kungiyar SERAP mai hankoron ganin an tabbatar da adalci a tsakanin al’umar a Njeriya ta yi kira ga gwamnatocin jihohin Legas da Oyo, da su dauki matakan gaggawa domin ganin an daina take hakkin bil Adama.
Kungiyar ta SERAP, ta yi wannan kira ne a wata sanarwa da ta wallafa a shafinta na Twitter inda ta nemi jihohin da su biya diyya ga iyalan da rushewar gidaje suka shafa a jihohin.
“Ya kamata gwamnan jihar Legas, Akinwumi Ambode da takwaran aikinsa na Oyo, Abiola Ajimobi, su dauki matakan gaggawa wajen tabbatar da cewa an yi wa iyalai adalci, an biya su diyya.
"Sanarwa ta kuma nemi gwamnatocin da su tabbatar cewa, irin wadannan hadurra ba su sake aukuwa ba.
A makon da ya gabata wani bene mai hawa uku ya rushe a jihar Legas inda ya halaka mutum akalla 20 ciki har da daliban firaimari da makarantarsu ke bene na uku.
Har ila yau a cikin makon da ya gabata, wani gini shi ma ya rushe a birnin Ibadan na jihar Oyo da ba ta da nisa daga jihar ta Legas.
Rushewar gidaje ba sabon abu ba ne a Najeriya, musamman a jihar ta Legas da ke kudu maso yammacin kasar.
Babbar Kotu A Jihar Bauchi Ta Hana Majalisar Wakilai Bincike
Babbar kotu a jihar Bauchi karkashin mai shari'a Mua’zu Abubakar ta hana duk wani bincike da majalisar wakilai ta keyi game da rikicin shugabancin majalisar dokokin jihar Bauchi.
Kotun ta kuma hana kakakin majalisar tarayyar da kwamitin da aka kafa don bin diddigin rikicin, duk wasu masu neman rikicin, dasu guji sa hannu a wannan al'amarin domin komai yana gaban kotun shara’aZa a iya tunawa rikicin majalisar dokokin jihar Bauchin ya farune a sanadiyar zaben da ya gudana inda aka samu kakakin majalisa guda biyu, don hakan ya zamana tilas majalisar wakilai ta tarayyar, ta kafa kwamitin gano matsalar a karkashin shugabancin Honorabul Sarki Adar.
Lauyan masu shigar da kara Barista Jibrin Sa'id Jibrin yayi karin haske game da hukuncin kotun, inda yace an sabawa doka, dalilin zuwa kotu ke nan don neman hukunci.
Shima da yake bayani mataimakin kakakin majalisar dokokin jihar Bauchin Danlami Ahmed Kawule, yayi bayanin matsayin majalisar dokokin.
Yace majalisar tana yin komai dai-dia, shiya sa dole a jira kotu da bada hukunci.
Gamayyar hadin gwiwar kungiyoyin siyasa a jihar Bauchin ta bayyana matsayinta kan rikicin majalisar.
Honorabul Sani Ahmed Burra wanda shine shugaba, yace suna nuna goyon bayan su, domin anbi kaidar yadda ya kamata.
Kuma za'a samu daidaitawa ba tare da wasu sun sa hannu a ciki ba.
Abdulwahab Muhammad ya hada wannan rahoton.
Zancen Tsame Bauchi Bai Taso Ba ---in ji APC
Yayin da hukumar zaben Najeriya ke harmar bayyana sakamanon zaben gwamnan jahar Bauchi a yau dinnan Talata bayan tsame jahar daga jerin jahohin da ta ayyana zabukansu marasa kammala, jam’iyyar APC mai mulki ta ce ba zai sabu ba.
Wasu jigajigan Jam’iyyar APC a Abuja sun ce ba za su amince da sauya matsayi da hukumar za6e ta yi na amincewa da ingancin sakamakon zaben Karamar Hukumar Tafawa Balewa ta Jahar ba domin, a cewarsu, akwai wasu tambayoyi da dama da ya kamata Kwamitin Bincike da INEC ta kafa a karkashin jami'inta, Festus Okoye, ya amsa kafin a dau wannan mataki wanda, a cewarta, mayar da hannun agogo baya ne, kuma Hukumar INEC ba ta da hurumin yin amai ta lashe irin haka.
Wata mamban Kwamitin Yakin Neman Zabe na Kasa na Jam’iyyar APC din, Hajiya Rabi Sulu Gambari ta ce ba a yi wa APC adalci ba domin ai sakamakon za6en an ce an yayyaga shi, idan haka ne wane ne hukumar zabe za ta yi amfani da shi wajen fadin sakamako?
Irin nasarar da APC ta samu a zaben shugaban kasa da na 'yan majalisun tarayya shi ne ya sa APC ke ganin Jam’iyyar adawa da Hukumar za6e sun shirya magudi ne a karamar Hukumar Tafawa Balewa, wani abu da mai magana da yawun Jam’iyyar PDP Umar Sani (De Cat) ya karyata, inda ya ce PDP ce ke da rinjaye a kuri'un da aka riga aka wallafa, saboda haka abu ne mai wuya su yarda da wani zargin cewa za su yi wani magudi tunda su ke da rinjaye.
Amma a tsokacinsa kan wannan al'amarin, kwararre a fannin Kundin Tsarin Mulki Barista Mainasara Umar, ya ce akwai tanade tanade da kundin tsarin mulki ya yi cewa a yi bincike kafin a cimma matsaya, amma Kwamitin da Hukumar Za6e ta nada ya ce ai Karamar Hukuma daya ce da ba za ta sauya komi a sakamakon za6en Gwamna ba, shi ya sa aka fasa maimaita za6e a wurin, kuma hukumar za6e ta na da wannan hurumin.
Fadar Shugaban Kasa dai ta ce Hukumar za6e ce ke da hurumin yin komi a harkar za6e a kasar, saboda haka ba za ta sa baki a al'amarin ba.
Ga Madina Dauda da cikakken rahoton:
Cancanta Za Mu Duba Wajen Diban Ma'aikata - NNPC
Sabon shugaban kamfanin man fetur na Najeriya NNPC, Malam Mele Kyari, ya ce kawarewa da cancanta kamfanin zai duba wajen daukan ma'aikatansa ba sanayya ba.
A kwanan nan kamfanin man na Najeriya ya yi jarawabar diban ma'aikata daga duk fadin kasar wacce dubun dubatar mutane suka zana.
Malam Kyari ya kara da cewa, karkashin jagorancinsa, za a fara aikin lalubowa da tatsar albarkatun mai da suke jihohin Arewacin Najeriya nan ba da jimawa ba.
"Shugaban kasa ya ba mu ikon cewar duk inda mai yake a kasar nan mu nemo shi kuma mu fara dibar shi don sarrafawa da wadatar da kasar da mai mai rahusa ga talakawa.
" Inji Kyari yayin wata zantawa da ya yi Muryar Amurka.
A cewar shi, tun a ‘yan watanin baya shugaban kasa Muhammadu Buhari, ya ziyarci wani gari da ake kira Kwalmani da ke tsakanin jihar Gombe zuwa Bauchi, don ganin irin arzikin mai da ake da shi a yankin.
"Nan ba jimawa ba za mu sanarwa duniya adaddin yawan mai da albarkantun man da ake da su a yankin.
" Ya kara jaddadawaSannan ya ce batun iskar gas kuwa za mu ci gaba da aiki tukuru don ganin mun wadata kasar da shi cikin fara shi mai sauki.
"Sanin kowa ne cewar man fetur a fadin duniya ya yi tsada, amma hakan bai sa man fetur ya kara kudi a Najeriya ba, kusan ana ma iya cewa mai ya fi sauki a Najeriya da duk wata kasa a fadnin duniya.
A cewar Kyari, duk wanda ya taka doka, doka za a ladabtar da shi yadda doka ta tanada, yana mai cewa babu wanda zai dauki doka a hanunsa karkashin shugabancinsa.
Dangane da daukan ma'aikta a kamfanin kuwa Kyari cewa ya yi, "yanzu haka muna aikin daukar ma’aikata, za mu bai wa kowane dan kasa damar shiga cikin masu neman aiki idan Allah ya sa mutum ya cika ka’idoji babu shakka zai samu aiki ba tare da sanin wani a cikin gwamnati ba.
"Ya kara da cewa, kafin karshen wa’adin gwamnatin shugaba Muhammadu Buhari "za’a ga duk alkawaulan da muka dauka a kasa.
Ana Ci Gaba Da Ceto Mutanen Da Gida Ya Rufta Da Su a Legas
Jami’an ba da agajin gaggawa a Najeriya sun ce, akalla mutum takwas ne suka mutu sannan aka kubutar da wasu 40, bayan da wani gini ya rushe a jihar Legas.
Baya ga haka, akwai yara da ba a san adadinsu ba, wadanda suka mutu ko kuma suka makale a cikin baraguzan benen mai hawa uku, wanda ke dauke da wata makarantar Firaimare.
Wasu da suka shaida hadarin, sun ce makarantar a benen karshen take, kuma akwai akalla dalibai 100 a cikinta.
Motocin daukar marasa lafiya da na kashe gobara tare da motar katapila, sun hallara domin gudanar da ayyukan ceto, wandanda ake ta yi har zuwa cikin daren jiya.
Rushewar ginin ta faru ne a unguwar da ake kira Ita-faji da ke yankin tsbirin da ake kira, Lagos Island, yankin da shi ne dadadde a jihar.
Shugaban Najeriya, Muhammadu Buhari, wanda ya lashe zabe a kwanan nan, ya nuna alhininsa kan wannan lamari a shafin Twitter, inda ya yi kira ga gwamnatin jihar ta Legas, da ta dauki matakan kare aukuwar irin wannan hadari.
Matsalar Tsaro Ta Shafi Harkokin Zabe A Wasu Yankunan Jihar Rivers
Wasu rahotanni sun nuna cewa sojoji sun kusa karbe harkokin tsaro a yankin na jihar Rivers, ko da yake alkaluman da hukumomi ke bayyanawa na wadanda suka mutu basu wuce mutane 9 ba, wasu da suka shaida lamarin sun ce wadanda suka mutu zasu kai akalla mutane 40.
Wani mazaunin yankin da ya so a sakaya sunan sa, ya ce an yi zabe amma ya bar baya da kura.
A wasu wuraren ma ba a yi zaben ba sakamakon musayar wutar da ta aka yi tsakanin sojoji da wasu ‘yan bindiga.
Ya kuma tabbatar da cewa wadanda suka mutu sun kai talatin da wani abu.
Kawo yanzu dai bayanai sun tabbatar da cewa jama’a tare da iyalan su na ci gaba da yin kaura daga wadannan sassan dake fama da matsalar tsaro a jihar Rivers, kamar irin su karamar hukumar Bonny, da kuma yankin Ogoni.
Bayan haka kuma mutane da dama na zargin cewa rundunonin tsaro sun gaza.
Wata mata da ta bayyana sunan ta a matsayin Juliet Jack daga garin Abonnema, ta ce har da jami'in soja cikin wadanda aka kashe kuma an baza sojoji yanzu haka a cikin garin abinda ya tadawa jama’a hankali sosai, ta kuma yi kira ga gwamnatin tarayya akan ta janye sojoji daga wannan yankin don a sami zaman lafiya.
Nnamdi Imoni, kakakin rundunar ‘yan sandan jihar Rivers, ya ce sun iya kwantar da kurar da ta tashi kuma an sami wadanda suka yi yinkurin sace akwatin zabe abin da ya yi sanadiyar mutuwar wani soja.
Duk da cewa ba a kammala kirga sakamakon zaben jihar ba a lokacin wannan rahoton, mai magana da yawun hukumar zaben jihar Rivers, Mr.
Iduwan Inobo ya ce kimanin kananan hukumomi 9 ne za a sake gudanar da zabe sakamakon rikicin da ya barke a yankunan.
Haka zalika a jihar Akwa Ibom, a yankin na Niger Delta, bayanai na cewa jami’an tsaro na can na sintiri na ko ta kwana, ganin yadda bangarori biyu na jihar ke ci gaba da jayayya akan sakamakon zabeGa karin bayani cikin sauti daga Lamido Abubakar Sokoto.
An Mayar Da Wasu ‘Yan Najeriya 326 Gida Daga Kasar Libya
Karo na biyu Kenan da a ake dawo da yan Najeriya daga kasar Libya, domin ko a ranar 15 ga watan jiya saida wani jirgi ya mayar da wasu yan Najeriya 150 daga Libya.
Alhaji Idris Abubakar Muhammed dake zama babban Jami’in hukumar ta NEMA, wanda ke kula da shiyar Legas yayi karin haske game da yan Najeriyan da aka mayar da su gida.
Inda ya ce sun karbi ‘yan Najeriyan ne karkashin wani shiri na gwamnatin tarayyar Najeriya.
Aksarin yan Najeriyar da ake dawowa da su dai suna zuwa kasar ta Libya ne da zummar ketarawa zuwa Turai domin samun ingantacciyar rayuwa, abin da kesa wasu rasa rayukansu tun a cikin hamadar sahara, wasu kuma su fada hannun masu fataucinn mutane da cinikin bayi.
Yawancin lokuta dai hukumomi na bada shawarwari da kuma daukan matakai na hana kwararan yan gudun hijiran zuwa Turai, amma alamu sun nuna cewar basa jin kira.
Domin cikakken bayani saurari rahotan Babangida Jibrin.
'Yan Fansho a Jihar Kebbi Sun Koka Akan Kudaden Su
'Yan fanshon na wannan taron ne a kokarinsu na musanta zancen bangaren gwamnatin jihar, da take cewa ta biya dukkan kudaden fansho da garatuti ga ma’aikatan da suka bar aiki, ciki ko har da wadanda ta tarar suna bin bashi.
Babangida Garba Gwandu, shine shugaban ‘yan fanshon masu bin kadin hakkin su a jihar ta Kebbi.
Yace maganganun da wasu shugabannin jihar suka yi babu gaskiya a ciki.
Ya kuma tabbatar da cewa ba a biya jama’a da yawa kudadensu ba.
Bala Sani birnin Kebbi, na daya daga cikin ‘yan fanshon da suka tattaru a filin idin, yace ya kamata a ce an biya su hakkinsu duk da cewa sun bi duk hanyoyin da suka dace amma har yanzu hakar su bata cimma ruwa ba.
Ya kuma ce cikin matsalolin da suke fuskanta har da rashin abinci, kuma an koro ‘yayansu daga makaranta.
Shi kuma kakakin jam’iyyar APC na jihar Kebbi, kuma shugaban kwamitin yakin neman zabe Alhaji Sani Dododo, an ruwaito yana fadin cewa gwamnatin jihar ta biya dukkan hakkokin ‘yan fanshon.
Ga karin bayani cikin sauti daga Murtla Faruk Sanyinna.
Wasu Yan Bindiga Sun Tuba A Adamawa
Kwamishinan 'yan sandan Jihar Adamawa CP Audu Madaki, ya bayar da lambar yabo ga shugabannin kungiyar miyetti Allah da ke taimakawa a yanzu wajen zakulo masu garkuwa da jama'a da ke boyewa a dazuka.
Kwamishinan ya yaba da hadin kan da 'yan Miyetti Allah ke badawa a yanzu da ta kai har wasu masu garkuwa da jama'a tuba su biyar, batun da ya ce rundunar 'yan sandan za ta cigaba da hada kai da kungiyoyin sakai don, kwalliya ta biya kudin sabulu.
Yanzu haka dai wannan matsalar ta garkuwa da jama'a na neman durkusar da harkokin kasuwanci a wasu sassan Najeriya, batun da Alhaji Ibrahim Muhammad da ke zama mataimakin shugaban kungiyar 'yan kasuwa ta Najeriya mai kula da jihohin arewa 19, ke ganin dole a ta shi tsaye.
Alhaji Aliyu Alhaji Abare da ke zama shugaban kungiyar Miyetti Allah na shiyyar arewa maso gabas, shi ya wakilci shugaban kungiyar na Najeriya.
Ya yi kira ga jama’ar Najeriya da su tashi tsaye a hada karfi da karfe domin ganin an magance matsalar tsaro a fadin Najeriya.
Saurari Cikakken Rahoton Ibrahim Abdulazeez Cikin Sauti
Tsohon Ma’aikacin VOA Umar Sa’id Tudun Wada Ya Rasu
Fitaccen dan jarida Alhaji Umar Sa’id Tudun Wada ya rasu bayan wani hadarin mota da ya yi akan hanyar karamar hukumar Kura da ke jihar Kano.
Hadarin ya faru ne a ranar Lahadi.
Ya zuwa lokacin rasuwar shi, shi ne shugaban gidan rediyon jihar Kano.
A wata sanarwa da aka fitar daga fadar gwamnatin Najeriya, shugaban kasa Muhammadu Buhari ya nuna jimami game da mutuwar fitaccen dan jarida Tudun Wada.
Marigayi Tudun Wada ya taba aiki da gidan rediyon Muryar Amurka na VOA a Washington, inda daga baya ya rike mukamai daban-daban bayan barin shi VOA.
Ya taba rike mukamin mai ba da shawara kan harkokin yada labarai ga tsohon gwamnan Kano, Dr.
Rabiu Musa Kwankwaso, baya ga wasu mukamai da ya rike a kungiyar ‘yan jarida ta jihar Kano.
Tuni dai labarin rasuwar fitaccen dan jaridar ta karade shafukan sada zumunta, inda jama’a suka yi ta bayyana alhininsu bisa wannan rashi.
Mutanen Taraba Sun Nuna Damuwa Ga Dokar Hana Fita
Kafa wannan dokar ya biyo bayan wani rikici ne da aka samu a wata unguwa dake mashigar garin ta yankin ATC, lamarin da ya jawo asarar rayuka da kuma dukiya a makwanni biyu da suka shude.
To sai dai kuma duk da kwanciyar hankalin da aka samu ba a janye dokar ba, batun da yasa jama’a ke kokawa kasancewar lamarin na ci gaba da jawo tsaiko a harkar hada-hada a nan fadar jihar.
Mazauna fadar jihar sun bayyana damuwar su ga wannan matakin tsaro da hukuma ta dauka wanda suka yana tarnaki ga harkokin sun a yau da kullum.
Har sarakunan yankin sun fara nuna damuwar su game da tashin tashinan dake wakana a wasu sassan jihar Taraban.
Mai martaba Sarkin Muri Alhaji Abbas Tafida dake cikin manyan sarakunan jihar Taraba, yace abin takaici ne irin abubuwan dake faruwa a yanzu, dake da nasaba da batun kabilanci ko addini, batun da yace dole a yi karatun ta natsu.
Kawo yanzu gwamnatin jihar tace ta sassauta dokar hana fita a fadar jihar daga karfe tara na dare zuwa shida na safe, kamar yadda hadimin gwamnan jihar a kan harkokin yada labaru Mr Bala Danabu ya shaidawa wakilin Muryar Amurka ta waya.
Kamar yadda alkalumma ke nunawa jihar Taraba dai tayi fama da tashe tashen hankula dake da nasaba da fadan kabilanci ko addini fiye da sau bakwai a cikin yan watannin nan, batun da ke bukatar karatun ta-natsu.
Ga karin bayani a wannan rahoto da Ibrahim Abdulaziz ya aiko mana:
Atiku Ya Sha Alwashin Lashe Zaben 2019
Dan takarar shugaban kasar Najeriya a karkashin babbar jam’iyyar adawa ta PDP, Atiku Abubakar, ya sha alwashin lashe zaben shugaban kasar da za’a gudanar ranar Asabar mai zuwa, sannan ya ce kushe mulkin jam’iyyar PDP na tsawon shekaru 16 cewa ba ta yi komai ba soki burutsu ne.
Ya bayyana hakan ne a wurin taron majalisar koli na jam’iyyar PDP da aka yi a shelkwatarta da ke Wadata Plaza a Abuja.
Taron na su, ya duba tasirin dage zaben makon jiya da kuma shan alwashin komawa bakin dagar kamfen.
Shugaban Majalisar Dattawan Najeriya, Bukola Saraki, a lokacin da yake jawabi ya nuna tamkar Atiku shugaban kasa ne mai jiran gado da yardar Allah bayan zaben ranar Asabar mai zuwa, inda ya nuna gazawar gwamnati Buhari ta APC zai ba su dama su lashe zaben.
Dukkan wadanda su ka yi jawabi a gurin taron sun caccaki kalaman shugaba Buhari na daukar matakin gamawa da duk wanda aka samu da satar akwatin zabe, inda su ka ce hakan tamkar bai wa sojoji umarnin kashe masu zabe ne.
A martanin da jam’iyyar APC mai mulki ta mayar ta hannun wani wanda shugaba Buhari ya karba kwananan, Bala Bello Tinka, ya ce duk da juya manufar kalaman shugaban, amma suna kan hanya, sannan ya yi kira da shugabannin ‘yan adawa da su yi wa shugaban adalci.
Saurari cikakken rahoton Nasiru Adamu El-Hikaya daga Abuja:
Kalaman Buhari Sun Haifar Da Ce-Ce-Ku-Ce
Kalaman da shugaban Najeriya Muhammadu Buhari ya yi na cewa duk wanda ya saci akwatin zabe “ya yi hakan ne a bakin ransa," sun haifar da ka-ce-na-ce a fagen siyasar kasar.
Buhari ya bayyana hakan ne a wajen wani taro da jam’iyyarsa ta APC ta shirya a Abuja.
Tuni jam’iyyar adawa ta PDP ta bayyana furucin a matsayin salon mulkin “kama karya," tana mai cewa hakan zai sa dakarun kasar su rika daukar doka a hannunsu.
“Komai za a yi a bi kundin tsarin mulkin kasa, abin da kundin tsarin mulki ya ce shi ne, idan an samu mutum yana laifi a kamo shi a tuhume shi.
" Inji daya daga cikin jagororin da ke yi wa Atiku Abubakar kamfe, Malam Umar Sani.
Sai dai kakakin shugaban kasar, Malam Garba Shehu, ya ce an yi wa shugaban mummunar fahimta, “saboda halin da ake ciki na siyasa.
"“Hakika Shugaba Muhammadu Buhari gargadi yake yi ga ‘yan banga da masu zuwa suna kwatar akwatin kuri’a su gudu da su don su je su dangwala hannu a yi cuta.
" Inji Garba Shehu.
Garba ya kara da cewa, ana yawan samun irin wannan matsala a yankin kudancin Najeriya, dalilin kenan da ya sa a ja kunne.
“Saboda haka, in an dauka ana ba shi wata ma’ana cewa ya yi a yi harbi, ai akwai doka.
" Inji Garba Shehu.
A ranar Asabar mai zuwa, 'yan Najeriya za su kada kuri'unsu a zaben shugaban aksa da an 'yan majalisu.
A wasu lokuta, babban zabe a Najeriya kan zo da kalubalen masu satar akwatunan zabe.
Saurari cikakkiyar hirar da Umar Faruk Musa ya yi da Malam Garba Shehu da kuma Malam Umar Sani:
Almajirai Na Fuskantar Ukuba A Arewacin Najeriya
Yawaitar bara da almajirai keyi don neman abunda zasu ci da biyan bukatun yau da kullun, yasa wata kungiya mai zaman kanta ‘Gajiya Charity Foundation’ taga ya dace ta kafa Gidauniya da zata tallafa wa wadannan almajiran, da kuma fadakadda iyaye bukayar su rika sanya ‘ya’yansu a makarantun Islamiyya dake kusa dasu, maimakon kai su wasu wurare da suke fuskantar barazanar rayuwa.
An kaddamar da gidauniyar ne a fadar sarkin Keffi, a jahar Nasarawa.
Shugabar gidauniyar, Hajiya Hafsat Gimba, tace sun lura cewa wasu almajiran dake bara na fadawa hannun bata gari, ana kuma amfani dasu wajen aikata miyagun ayyuka.
Shi ya sa suka ga akwai bukatar kafa wannan kungiyar don kawo karshen wannan dabi'ar da take maida al'ummah baya.
Mai martaba sarkin Keffi, Alhaji Shehu Chindo Yamusa, na uku yace su sarakuna zasu bada goyon baya wajen dakile matsalar bara da almajirai keyi.
Don karin bayani ga rahoton wakiliyar sashen Hausa na Muryar Amurka Zainab Babaji.
Abin Da Ya Sa Muka Kai Samame Ofishin Daily Trust - Kukasheka
Rundunar sojin Najeriya ta kare matakin da ta dauka na mamayewa tare da rufe ofishin jaridar Daily Trust da ke Abuja, babban birnin kasar.
Wata sanarwa dauke da sa hannun Darektan yada labaran rundunar sojin, Brigadier Sani Usman Kukasheka, ta nuna cewa jaridar ta fitar da wasu bayanai kan wani shiri da sojojin ke yi na kai farmaki akan Boko Haram.
Sojojin na Najeriya sun ce, wallafa labarin tamkar bai wa mayakan kungiyar ta Boko Haram bayani ne kan shirye-shiryensu, wanda ka iya jefa rayuwar dakarunta cikin hadari.
“Wadannan bayanan sirri da ta wallafa, katsalandan ne ga sha’anin tsaro kamar yadda dokokin sashi na 1 da 2 na kundin dokokin sirrinta bayanai suka nuna.
" In ji sanarwar.
In ji sanarwar.
Kukashaka ya kara da cewa, sojojin na Najeriya, ba su da wata manufa ta yin fito-na-fito da ‘yan jarida, amma ya yi kira a gare su, da su zamanto masu kishin kasa.
“Saboda haka muna masu kira a gare su, da su kasance masu kishin kasa ta hanyar kaucewa kawo cikas ga harkokin tsaron kasa a rahotanninsu.
"Sanarwa ta kuma yi gargadin cewa, “ba za mu lamunci rubuce-rubucen da za su kasance suna nuna goyon baya ga ‘yan ta’adda ba, tare da yin zagon kasa ga cibiyoyinmu.
"A jiya Lahadi jaridar ta Daily Trust ta wallafa wani labari da ke nuna cewa dakarun na Najeriya na shirin kai wani farmaki a wani yankin jihar Borno, a yunkuri da suke na kwato wasu garuruwa da ake zargin sun fada hannun mayakan Boko Haram.
Wannan lamari ya sa sojojin Najeriya suka kai samame ofishin jaridar da ke birnin Maiduguri suka kama ma'aikatanta biyu.
Amma rahotannin baya-baya nan sun nuna cewa an sake su.
Daga baya ne kuma da misalin karfe hudu na yamman ranar Lahadi, wani gungun sojojin ya kai wani samame a ofishin jaridar da ke Abuja.
Bayanai sun yi nuni da cewa, an umurci dukkanin ma'aikatan jaridar ta Daily Trust da su fita waje tare da karbe na'urorin kwamfutocinsu.
"Wajen la'asar (hudu na yamma agogon Najeriya) sai ga sojoji sun zo nan a motocinsu da yawa, suka zagaye ofis din, suka ce ina Hamza Idris, sai aka ce musu Hamza ba ya aiki, sai suka ce a daina aiki suka fitar da kowa waje.
" In ji mataimakin babban Editan jaridar, Mahmud Jega.
Jega ya ce yana ganin wannan mataki na sojojin bai rasa nasaba da wani labari da jaridar ta wallafa.
“Babban labarin Daily Trust na ranar Lahadi, wanda ya nuna cewa sojoji suna nan sun taru da manyan makamai a Munguno suna kokarin kai hari su kwato garin Baga, ina tsammanin wannan labari ko kuma wancan, sune sanadin wannan.
"Jega ya kara da cewa, “ba su ce duka labarin karya ba ne, cewa suka yi, ba haka yanayin yake ba, ai yanayi daga nan zuwa minti 30 ma ya canza.
Kuma mu ba jin dadinmu ba ne, a ce an samu koma-baya a yakin da ake yi a kasar Borno.
Rahotanni sun ce sojojin sun janye, kuma tuni har an bude gidan jaridar.
Saurari rahoton sanarwa da sojojin suka fitar daga wakilin Sashen Hausa na Muryar Amurka, Hassan Maina Kaina:
Tsaro: Gwamnatin Najeriya Da Sarakuna Za Su Hada Kai
Domin magance wadannan matsalolin ne ya sa gwamnatin Najeriya a yanzu ta hada kai da sarakunan gargajiya da kuma yan Sakai da kuma shugabanin addini don gano bakin zaren magance wadannan matsaloli.
Mista Boss Gida Mustapha, dake zama sakataren gwamnatin tarayyar Najeriya ya ce tuni wannan yunkuri Ya yi nisa.
Jihar Adamawa na daya daga cikin jihohin dake fama da matsalolin tsaro inda aka samu nasarar cafke wasu yan kungiyar gungun matasan nan dake addabar al'umma, da akewa lakabi da yan shila fiye da hamsin, yayin da wasu kuma suka mika wuya don neman ayi musu afuwa.
Ita kuwa a nata bangaren hukumar yaki da sha da fataucin muggan kwayoyi ta NDLEA tuni ta hada kai da wasu hukumomin tsaro don kawo karshen matsalar irin wadannan matasa, a cewar kwamandan hukumar a jihar Adamawa Mista Yakubu Kibo.
Domin Karin bayani ga rahotan Ibrahim Abdul’aziz.
Batun "SAK" Ya Raba Kan 'Yan Jam'iyyar APC A Jihar Adamawa
Yayin da ya rage 'yan kwanaki a gudanar da zaben gwamnoni da na ‘yan majalisar dokoki na jihohi a Najeriya, wasu ‘yan jam’iyyar APC, magoya bayan shugaba Muhammadu Buhari a jihar Adamawa, sun ce wannan karo babu batun SAK a zabe, za su duba cancanta.
Hakan ya biyo bayan lashe zaben Shugaban kasa da jam’iyyar adawa ta PDP ta yi a jihar, batun da ya sa kusoshin jam’iyyar APC a jihar musayar kalamai.
A zaben shekarar 2015 guguwar SAK ta taka gagarumar rawa wajan zabe, amma da alamu a wannan zaben da ke tafe ranar Asabar 9 ga watan Maris, za ta sauya zani musamman a jam’iyyar APC mai mulki a jihar Adamawa.
Kungiyar Northeast Buhari Support Group ta kira taron manema labarai a birnin Yola, inda ta taya shugaba Muhammadu Buhari murnar sake lashe zaben shugaban kasa karo na biyu, da kuma bayyana aniyar kungiyar na dole abi cancanta a wannan karon ba jam’iyya ba, a cewar darakta janar na kungiyar Aliyu Usman Waziri.
To a martanin da jam’iyyar APC ta mayar ta hannun sakataran tsare tsaren jam’iyyar a jihar Adamawa, Ahmad Lawal, ta ce "duk wanda yace zai yi shinkafa da wake to ba dan jam’iyyar APC ba ne saboda duk wani dan APC ya kamata ya bi dokar shugaban kasa Muhammadu Buhari da y ace ayi APC SAK daka sama har kasa.
"Dan takarar gwamna a karkashin jam’iyyar adawa ta SDP a jihar Adamawa, Chief Emmanuel Bello ya ce shi bai janye wa ko wane dan takara ba kuma jam’iyyar ba ta shiga hadaka da wani dan takara ba.
Saurari cikakken rahoton Ibrahim Abdul-Aziz daga Yola:
Sarkin Kano Ya Yi Kira A Kwantar Da Hankali Yayin Jiran Kammala Zabuka
A ganawa da manema labarai a fadar sa Sarkin na Kano ya ankarar da jama’a game da hurumin hukumar zabe ta kasa dangane da lamuran da suka shafi bayyana sakamakon zabe.
Malam Muhammadu Sanusi na biyu ya yaba da rawar da Jami’an tsaro suka taka wajen tabbatar da cewa, zaben ya gudana cikin yanayi na lumana.
Sarkin na Kano ya yi kira da babbar murya ga talakawan Kano game da ni’mimin da ya yiwa kanawa da najeriya baki daya.
Yanzu haka dai al’amura su na ci gaba da dai-daita a birni da kewayan Kano bayan shafe kimanin kwanaki uku al’umar jihar na zaman dar yayin da ake dakon sakamakon zaben daya gudana ranar asabar.
A wani al’amari kuma, wasu ‘yan bindiga sun sace wani Engineer fara fata wadda ake zaton dan kasar Labanon ne yayin da suka kashe direban sa nan take a yau da safe.
Mutumin da aka sace din dai yana aiki ne da wani kamfani dake aikin gadar kasa dake shatale-talen Dangi na mahadar titin gida Zoo a nan Kano.
Saurari cikakken rahoton Mahmud Ibrahim Kwari
Idan An Inganta Sha'anin Noma A Duba Batun Tsaro Kuma-Manoma
Wannan ba shine karo na farko da mahukuntan kasar a karkashin jagorancin shugaba Muhammadu Buhari za su dauki irin wanan mataki na hana a shigo da kayan abinci daga kasashen waje ba, domin daga hawansa mulki a shekara 2015 aka haramta shigowa da wasu kayayyaki 41 wadanda ake ganin ana samun su a cikin gida Najeriya.
Shugabar Mata Manoma a Jihohin Arewa Bilkisu Mohammed ta ce wanan umurni yana da kyau sai dai ya bar baya babu zani, domin masu kama mutane su yi garkuwa da su sun hana mata yin noma, ta yi kira ga shugaba Buhari da ya tashi tsaye ya yi maza maza ya magance harkar tsaro domin a ci moriyar wanan umurni, in ba haka ba zai yi wuya a ci nasara.
Shi ma mataimakin shugaban kungiyar masu masana'antu da aikin gona ta kasa Sanusi Maijama’a Ajiya ya ce umurnin yana da kyau sai dai ba lallai ne mutane su bi ba sai an dauki mataki, saboda so tarin yawa manoma ba su samun tallafin da ake bada wa domin su.
Kwararre a fanin tattalinarziki Yusha’u Aliyu ya ce duk kasar da ta keso ta ciyar da kanta kuma a samu zaman lafiya dole ne ta dauki irin wannan mataki domin ta samu kudaden shiga daga kasashen waje saboda farfado da tattalin arzikin ta.
Wakiliyarmu a Abuja Medina Dauda ta hada mana rahoto akan batun.
An Bukaci Kotu Ta Dakatar Da Rantsar Da Shugaba Buhari
A wata rubutaciyar takardar jawabi da Jamiyar Hope Democratic Party ta raba wa manema labarai na nuni da cewa sun shigar da karar ne a bisa wasu dalilai da dama, amma muhinmi dalili shi ne cewa akwai wata shari'a da aka riga aka shigar dake kalubalantar nasarar da shugaba Mohammadu Buhari ya samu a zaben da aka gudanar a ranar 23 ga watan Fabrairu na wanan shekara.
Wani kwararre a bitar kundin tsarin mulki Barista Mainasara Kogo Ibrahim ya yi fashin baki a kan ko Jamiyar Hope Democratic Party tana da hurumin shigar da irin wannan kara bayan an kammala shirye-shiryen rantsar da shugaban kasar.
Barrister Mainasara ya ce zata iya shigar da kara amma kuma matakin zai haifar da rudani.
A nashi jawabi, tsohon shugaban hukumar wayar da kan al'umma ta Kasa Dokta Mike Omeri ya ce duka da cewa Jamiyar Jamiyar Hope Democratic Party tana da hurumin shigar da kara amma a yi taka tsantsan saboda duk abin da kotu zata yi, a bi abin da dokar kasa ta tanada domin kada a jefa kasa a cikin wani halin kakanakayi.
Jamiyar Jamiyar Hope Democratic Party ta ce an riga an kaiwa shugaba Buhari takardar karan dake bayanin cewa in har an dasa ayar tambaya a wajen Kalubalantar zaben nasa, toh bai cancanci daukar rantsuwa ba.
Sai dai a daidai lokacin daukan wanan rahoto fadar shugaban kasa ba ta mayar da martani ba.
Medina Dauda daga Abuja Najeriya nada karin bayani:
NASARAWA: Mutane Uku Sun Rasa Rayukansu A Ambaliyar Ruwa
Al’ummar garin Lafia a jihar Nasarawa na ci gaba da gargadin junansu kan matakan da zasu bi wajen kaucewa ci gaba da rasa rayuka, bayan ambaliyar ruwa yayi sanadin rasa rayukan mutane uku a cikin ‘yan kwankin nan.
A hirar su da wakiliyar Muryar Amurka Zainab Babaji, ta yi da Jibrin Zakari wanda ya ga lokacin da ruwan ya hallaka mutanen, ya bayyana cewa, kamata yayi jama’a su dauki matakan kare kansu.
Ya kara cewa ya kamata, masu gidaje kusa da ruwa, su tashi, su koma wajen da babu irin wannan matsalar.
Shugaban hukumar bada agajin gaggawa a jihar Nasarawa, Zakari Zamani Alumaga, yace bayan wayar wa mutane kai, kan yiwuwar samun ambaliyar ruwa a jihar, gwamnati ta shirya sayen kayayyakin ceto na zamani don bada agaji wa wadanda suka shiga bala’i cikin gaggawa.
A saurari cikakken rahoton wakiliyar Muryar Amurka Zainab Babaji.
Wani Bincike Ya Nuna 'Yan Gudun Hijira 2000 Ke Neman Tallafi A Bauchi
Kamar yadda binciken ya nuna, 'yan gudun hijiran suna zaune ne a manyan garuruwan jihar da suka hada da fadar jihar, da kewaye, da garuruwan Azare, da kuma Misau, inda suke zaune a gidajen jama’a, da kuma gidajen haya.
Shugaban 'yan gudun hijiran mazauna jihar Bauchi Malam Buba Musa Shehu, yayi jawabi a taron da suka gudanar domin yin nazarin halin da 'yan gudun hijiran ke fuskanta.
A halin da ake ciki kuma, wakilan kwamitin farfado da shiyyar Areaw Maso Gabas sun kai ziyara jihar Bauchi domin ganewa idanunsu halin da 'yan gudun hijiran ke ciki.
Shugaban kwamitin Manjo Janar Paul Tarfa mai ritaya ya tabbatar wa 'yan gudun hijiran samin tallafin kwamitin, dangane da koke koken dasuka gabatar.
Shugaban ma’aikatan gidan gwamnatin jihar Bauchi, Alhaji Abubakar Ahmed Kari wanda shine ya jagoranci tawagar kwamitin farfado da shiyyar Arewa Maso Gabas zuwa wurinda 'yan gudun hijiran suka taru, yayi bayani a hukumance tare da ganawa da 'yan gudun hijiran.
Ga cikakken rahoton daga wakilin Muryar Amurka Abdulwahab Muhammad.
Shugaba Buhari Ya karbi Wakili Na Musamman Daga Afirka Ta Kudu
Shugaban kasar Afirka ta kudu Cyril Ramaphosa ya aika da wakili na musamman zuwa Abuja, domin ganawa da shugaban Najeriya Muhammadu Buhari, da kuma tattaunawa game da tashe tashen hankullan da ya afku a hare haren da masu kyamar baki a Afirka ta Kudu suka kaiwa ‘yan Najeriya.
Wannan ziyara wani mataki ne da Shugaba Ramaphosa yake ‘dauka domin warware matsalar demokaradiyyar dake neman dabaibaye kasar sa.
Kasashen Afirka bakwai ne wakilan musamman za su ziyarta, bayan sun fara mayar da martani akan abin da ya faru da ‘ya’yan kasar su a can Afirka ta Kudun a watan da ya gabata.
A saurari cikakken rahoton daga wakilin Muryar Amurka Umar Faruk Musa.
Najeriya: Taron Muryar Amurka Da Abokan Huldar Ta Daga Kasashen Yammacin Afirka
Taron ya samu halartar shuwagabannin gidajen rediyo da talabijin daga kasashen Afirka kamar Nijar da Ghana da Togo da Senegal da kuma wasu daga jihohin Najeriya.
Mahalarta taron sun nuna jin dadin su game da taron, kuma sun bayyana irin tagomashin da suke samu da ga shirye-shiryen Muryar Amurka da suke yadawa a tashoshin su.
Har ila yau, wasu daga cikin mahalarta taron sun fadi wasu abubuwan da ke ci musu tuwo a kwarya tare da bada shawarwari.
Taron dai ya zama hanyar ganawa tsakanin masu aika rahotanni na VOA a Najeriya da shugabannin gidajen rediyon.
A saurari cikakken rahoton daga wakiliyar Muryar Amurka Hauwa Umar.
Wata Kotun Tarayya Ta Yanke Hukuncin Anshe kaddarorin Kamfanin P&ID
Wata Kotun Tarraiya a Najeriya ta yanke hukuncin amshe kaddarorin da kamfanin P&ID ke da shi, a matsayin hukuncin laifuka yadda dokar kasa ta tanada, kamar yadda hukumar yaki da rashawa da bin diddigin yi wa kasa ta'annati wato EFCC ta yi.
Bayan wadan da ake zargi, Mohammed Kuchazi da Adamu Usman, wadanda su ne daraktocin Kamfani sun amsa laifin su, alkalin kotun tarrayya Edward Ekwo, ya yanke hukuncin karbe kadarorin Kamfanin P&ID a matsayin hukuncin laifuka kamar yadda doka ta tanada, kuma Kotu ta ce za a mikawa wa Gwamnatin Najeriya kaddarorin.
Laifukan da ake zargin su da aikata wa, sun hada da almundahanar kudade,,da yin amfani da ofishinsu ba yadda, da kuma yi wa kasa zagonkasa.
An kama Mohammed Kuchazi da laifuka 10, shi kuma Adamu Usman an kama shi da laifuka 11.
Abin jira a gani shi ne yadda zata kare, idan an mika wanan hukuncin ga kasar Ingila wace a gabanin wannan hukunci ta ci tarar Najeriya kudi Dalar Amurka Biliyan 9 da digo 6.
Ga cikakken rahoto daga wakiliyar Muryar Amurka Medina Dauda.
Tarayyar Turai Ta Soki Zaben Najeriya Na 2019
Tawagar ta fito da rahoto mai dauke da shawarwari 30, a ciki akwai wasu muhimmai guda bakwai.
Na farkon shi ne, kungiyar ta EU wacce ta tura tawaga a zaben, ta yi kira ga hukumar zaben Najeriay da ta dauki kwararan matakai na inganta tsarin zabe da ma yadda za a rika tara sakamakon zaben.
A cewar tawagar, ya kamata a yi amfani da sababbin hanyoyin kimiya da fasaha wajen tattara sakamako, tun daga unguwanni zuwa gundumomi, saboda yin haka na iya ba da dama a amince da sakamakon ba tare da ta da jijiyar wuya ba.
Shugabar Tawagar Maria Arena ta ce, sun lura cewa akwai matsaloli na gudanarwa da ya shafi yadda al'umma suka fito wajen yin zaben, saboda haka suke ba da shawarar a kara yin kwaskwarima a daukacin harkar zaben har zuwa hukumar zaben, tare da sa ido a irin rawar da jami'an tsaro ke takawa a lokutan zabe.
Arena ta kara da cewa, a nasu nazarin, zaben na shekara 2019 na tattare da tashin hankali domin ita kanta hukumar zabe ta ba da rahoton kai hare-hare akan jami'anta da suka gudanar da zaben, musamman a Jihar Rivers da ke Kudu maso kudancin Kasar, wannan ya tsorata daukacin mutane har da jami'an da suka sa idanu.
Sannan shugabar tawagar ta ce a yi kokari a ba mata dama domin su taka rawa a fagen Siyasar Najeriya.
Maria ta ce, sun lura a zaben bana mata basu tsaya zabe sosai ba, inda ta yi kwatance da wasu kananan kasashe da ke makwabtaka da Najeriya, tana mai cewa sun ba wa mata dama da yawa, soboda haka suke samun ci gaba mai ma'ana.
Ta ce Najeriya ta jajirce ita ma, ta ba mata dama a dama da su.
Tawagar mai dauke da jami'ai 40 ta kewaye jihohin Najeriya 36 har da Birnin Tarrayya na Abuja, domin bin abubuwan da suka wakana a lokacin zaben kuma sune aka hada a rahoton.
Ga cikakken rahoton wakiliyar Muryar Amurka Medina Dauda.
An Kammala Jana'izar Tsohon Shugaban Najeriya Shehu Shagari
Da misalin karfe 3:30 agogon Najeriya, aka gudanar da sallar jana'izar marigayi tsohon shugaban Najeriya Alhaji Shehu Usman Aliyu Shagari, wanda ya rasu jiya a asibitin kasa da ke birnin tarayya, Abuja.
Bayan an kai gawar tasa gidanshi da ge garin Shagari a karamar hukumar Shagari ta jahar Sakkwaro, 'yan uwa da abokan arziki sun halarci jana'izarsa.
Mahalarta jana'izar sun hada da Gwamnonin jahohin Sakkwato, Kebbi da Zamfara, kana da tsohon gwamnan jihar Sanata Aliyu Magatakarda Wamakko.
An yi mishi farentin ban girma kamun aka bisne gawar tasa a wani bangare da aka ware na musamman a cikin gidanshi da ke garin na Shagari.
Ga tattaunawar wakilin sashen Hausa na muryar Amurka a jahar Sakkwato Murtala Faruk Sanyyina da Yusuf Aliyu Harande jim kadan bayan kammala sallar jana'izar.
Kotu Ta Hana INEC Kammala Tattara Sakamakon Zaben Jihar Bauchi
Babbar kotun tarayya dake Abuja karkashin mai shara’a Ekwo Ejembi ta umurci hukumar zabe mai zaman kanta INEC ta dakatar da shirin tattara bayananai da kuma kidayar kuri’un data shirya gudanarwa a yau na zaben gwamna a zaben da aka gudanar a karamar hukumar Tafawa Balewa a ranar 9 ga wannan watan.
Kotun ta tsayar da gobe laraba 20 ga wannan watan domin fara sauraron karar da gwamnan jihar Bauchin, Muhammed Abdullahi Abubakar da kuma jam’iyarsa ta APC suka shigar a babban kotun dake Abuja suna kalubalantar.
Dama hukumar zaben ta shirya fara tara sakamakon zaben da aka gudanar a karamar hukumar ne yau Talata, bayan sanar da cewa bata kammala zabe a jihar ba kamar yadda ta sanar a wadansu jihohi shida na Najeria da suka hada da Bauchi, Benuwe, Adamawa, Plateau, Kano, da kuma Sokoto.
'Yan Sanda Sun Ce Kura Ta Lafa A Jihar Ebonyi
Sai dai kakakin rundunar 'yan sandan jihar, Obianuju Odah, ta karyata adadin gidajen da aka kona, da cewa gidaje shida ne aka kona, ba gidaje 30 ba, kamar yadda wasu kafafen yada labarai suka ruwaito.
Ta ce kwamishinan 'yan sandan jihar, Awosola Awotunde da kansa ya ziyarci garin, don gane ma idanunsa gaskiyar lamarin, inda ya gana da masu ruwa da tsaki na garin da kuma wadanda al'amarin ya shafa.
Ya kuma tabbatar musu cewa zai yi iya bakin kokarinsa wajen tabbatar da adalci da kuma cafke duk wadanda ke da hannun a rura wutar rikicin.
Ta dai kara da kira ga al'ummar garin da su taimaka gwargwadon hali, wajen kama wadanda suka haddasa rikicin, yayin da ta bada tabbacin cewa yanzu an samu kwanciyar hankali da lumana a garin.
Yanzu gwamnatin jihar ta ce tana kan daukar kwararan matakai, don magance irin wadannan tashin-tashina, kamar yadda Mista Emmanuel Uzor, mai magana da yawun gwamna Dave Umahi na jihar, ya shaida wa Muryar Amurka:Ya ce, "Yanzu muna kan maganar ne.
Gwanan jihar ya kafa kwamitin da zai binciki lamarin.
Yau zai ziyarci garin da kansa don warware bakin zaren lamarin.
Ya kuma bukaci ma'aikatun tsaro a jihar su zage dantse don magance matsalolin tsaro da kan barke tsakanin magoya bayan 'yan siyasa da kuma jam'iyyun nasu, musamman dai a wannan lokacin zabe.
Ga cikakken rahoton wakilin mu Alphonsus Okoroigwe a kan wannan batu:
Hukumar Kwastam Ta Kama Gawa Dauke Da Tabar Wiwi
Hukumar hana fasa kwauri ta Najeriya, ta bankado wata damara da masu fasa kwaurin tabar wiwi keyi na shigowa da ita cikin Najeriya daga kasashe makwabta.
Sakamakon wannan mataki dai hukumar ta kwastam ta kama wani akwatin gawa da aka sanyawa sunkin tabar wiwi har 55 .
Kwanturola Mohammed Uba Garba, shine kwanturolan kwastam mai kula da kan iyakan Najeriya da jamhuriyar Benin, da ake kira Seme Border.
Yayi karin haske game da wannan kamun, inda yace jami’an su sun kama akwatin gawa da aka sanya sunki 55 na tabar wiwi, kuma har gawar sai da suka bude domin tabbatar da cewar ba’a sanya tabar a cikin ta ba.
Wannnan wata sabuwar dabara ce da muka gano, kuma zamu ci gaba da saka ido domin magance haka anan gaba.
Bayan tabar wiwi da hukumar ta kama har ila yau, wasu kayan da aka hana shigowa dasu Najeriya da suka hada da shinkafa da motoci, inji kwanturola Uba.
Kwanturola Uba Garba ya kara da cewa ina kira ga 'yan Najeriya musanmman wadanda ke zaune akan iyakan Najeriya, da su ci gaba da taimaka mana, domin ta haka ne za’a kawo karshen zagon kasa ga tattalin arziki da 'yan fasa kwauri keyi.
A makon jiya ne dai hukumar ta kwastam tace, yana iya yiwuwar sake bada izinin shigowa da motoci ta kan iyakan Najeriya da kasashe makwabta, a cewar kwanturolan hukumar kwastam mai magana da yawunta Mr Benjamin Aber, da zarar an cimma matsaya da hukumar kwastam ta kasar Benin.
A bangare daya kuwa, masu saida motoci sun nuna jin dadinsu akan hakan, hakan zai taimaka wajen farfado da ayyukan yi, domin matakin farko da aka dauka ya sanya manbobin su cikin wani hali na kaka nikayi.
Gwamnan Jihar Filato Ya Bayar Da Tabbacin Lashe Zaben Jihar
Gwamnan jahar Filato, Simon Lalong bayyana tabbacinsa na lashe zabe a zaben da za a kammala ranar Asabar mai zuwa.
A ganawarsa da manema labarai a fadar shugaban kasa, kamar yadda jaridar The Nation ta ruwaito, Lalong ya danganta matsalolin tsaro da jahar Filato ke fuskanta cewa siyasa ce kawai.
Sakataren jamiiyyar APC a jahar Filato, Bashir Musa Sati ya ce basu da wata tantama na yin nasara a zaben.
Jibrin Banchir dake zama mai ba gwamnan shawara kan harkokin ma'aikata, ya ce gwamnati ta dauki matakan tsaro a jahar.
A bangare guda kuwa, dan takarar gwamna a karkashin jami’iyyar PDP a jahar Pilato, Jeremiah Useni ya ce sun yi wa jami'ansu garambawul wadanda a baya suka yi amfani dasu, saboda rashin gaskiya da suka nuna a zaben daya gabata.
Domin karin bayani saurari rahotan Zainab Babaji.
Matasa Wajen Miliyan 21 Basu Da Aikin Yi A Najeriya
Bayanin da ma'aikatar Kididdigar ta bayar a Najeriya ya nuna cewa yawan matasa ya karu daga miliyan 111.
1 zuwa miliyan 115.
4, sannan kuma yawan masu aikin kwadago ya karu daga miliyan 85 zuwa miliyan 90.
4, amma kuma yawan masu aikin yi ya karu daga Miliyan 69 zuwa Miliyan 69.
Wani abu da Khalid Ismail, matashi kuma dan Jam’iyyar PDP ya ce mahukuntar kasar ne ba su bawa matasa dama.
Khalid ya ce gwamnati ta rurrufe bodojin kasar tare da karya aiyukan kwadago wanda ya taimaka wajen nakasa tattalin arzikin kasar.
Amma Shugaban Muryar Talaka na Arewa Maso Gabas Saleh Bakoro Sabon Fegi Damaturu, ya ce wannan shaci fadi ne kawai, domin gwamnatin APC a karkashin jagorancin Muhammadu Buhari ta kago aiyuka bila'adadin ta hanyar N-Power.
Amma Lauya kuma Kwararre a fanin zamantakewa Mainasara Ibrahim ya ce wadanan alkaluma hannun ka mai sanda aka yi wa gwamnati, saboda ta gyara aiyukan ta domin kuwa mutane na wahala, tunda ba aikin gona kadai ne abinda matasa ke yi a kasar ba.
Shi kuwa Ministan Ma'akatar Matasa da Wassanni Barista Solomon Dalung, ya ce idan an ce gwamnati bata samar da ayyukan yi ga matasa ba to ba a yi mata adalci ba, domin su gyara suka zo yi a kasar kuma su na yi.
Ga cikakken rahoton Medina Dauda ta hada mana
An Cafke Mutane 49 A Taraba Da Ake Zargi Da Laifin Garkuwa Da Mutane
Cikin kwanakinan masu satar mutane suna garkuwa da su domin neman kudin fansa na cin karensu babu babbaka a kauyuka da birane.
Domin magance wannan matsalar ce, yasa rundunan yan sandan Najeriya tare da hadin gwiwar wasu hukumomin tsaro,suka kaddamar da rundunan hadin gwiwa mai aiki da cikawa mai taken Operation Forest Storm, shirin da ya soma samun nasara a jihar Taraba inda aka cafke wasu da ake zargin masu garkuwa da mutane ne.
CP Alkasim Sanusi dake zama kwamishinan yan sandan jihar Taraba yace yanzu haka sun sami nasarar cafke wasu da ake zargi mutum 49,inda yayi karin haske da cewa.
To ko me al'umman jihar ke cewa kan wannan matsalar dake hana jama'a barci a yanzu?
A makwabciyar jihar Taraba kuwa wato jihar Adamawa, rahotanni da kuma al'umman Madagali da Michika ne suka tabbatar da cewa mayakan Boko Haram sun kai wani sabon hari a Shuwa, cikin dare,wanda kawo yanzu ba'a tantance irin barnar da suka yi ba, yayin da Jami' an tsaro ke cewa an samu nasarar fatattakarsu .
Ga Ibrahim Abdula'aziz dauke da Rihotton cikin sauti.
Tsokacin Masana Kan Kalaman Buhari a Taron Ministoci
Fadar shugaban Najeriya ta shirya taron sanin makamar aiki ga sabbin ministoci da shugaban ya nada domin gudanar da gwamnati a zango na biyu.
Yanzu haka masu fashin baki a fannin siyasar Najeriya na tsokaci game da kalaman da shugaban kasar ya yi a lokacin da ya gabatar da jawabi a wurin taron sanin makamar aikin ga asabbin ministocin da ya nada.
Batutuwan da shugaban na Najeriya ya tabo, a wurin taron, sun hada da bitar nasarorin zangon farko na gwamnatinsa da kalubalen yawan jama’a da Najeriya ke fuskanta da mafarkin gwamnatinsa na aza tubalin fitar da matalauta miliyan 100 daga kangin fatara cikin shekaru 10 masu zuwa.
Shugaban ya kuma tabo batun bukatar da ke akwai ga sabbin ministocin su hada hannu wuri guda ta fuskar tsarawa da aiwatar da manufofin cimma burin gwamnati a ma'aikatun da za su jagoranta.
Sai dai masu kula da lamura sun yi tsokaci game da lafuzzan shugaban.
Kwamared Kabiru Sa'idu Dakata, shugaban kungiyar CAJA masu rajin tabbatar da adalci kawar da rashawa da kuma alkinta dukiyar kasa, ya ce bayannan shugaban sun saka shakku a zukatan jama’ar kasar.
Ya kuma kara da cewa jawabin nasa ya nuna cewa ita gwamnati ba ta da shirin da za ta kai kasar ga inda ta ce za ta kai ta.
Shi ma masanin kimiyyar siyasa da harkokin dimokaradiya, ya yi tafsili game da kalaman na shugaba Buhari.
Malam Kabiru Sufi, malami ne a kwalejin share fagen shiga Jami'a ta Kano, ya kuma ce jama’a suna jiran su ga an fitar da wani daftari ko wani babban kudiri da ya wuce wanda aka fitar a halin yanzu.
Yanzu dai ‘yan Najeriya na dakon ganin kamun ludayin sabbin ministocin bayan shugaba Buhari ya tura su ma’aikatun da za su yi wani lokaci a nan gaba.
Saurari Cikakken rahoton Mahmud Ibrahim Kwari daga Kano:
An Yi Amfani Da ‘Yan Banga A Zabukan Karshe - Inji E.
Tawagar masu duba zabe ta kungiyar Tarayyar Turai ta fitar da rahoto kan kammala zabe da aka gudanar a jihohin Bauchi, Biniwai da kuma Kano.
Ta ce an samu matsalar 'yan banga.
Jami’ar yada labarai ta Tarayyar Turai, Sarah Fradgley, ta fitar da sanarwa tana cewa ‘yan banga sun hargitsa zaben ta hanyar firgita masu kada kuri’a da ma cin zarafinsu.
Tunda farko shugabar tawagar Maria Arena, ta ce aikin tawagar shi ne su tabbatar da gaskiya ba tare da nuna bangare a zaben ba.
Sannan kuma ta ce ba su da ra’ayi kan jam’iyya ko wanda zai lashe zabe, kuma za su tabbatar da cewa an yi adalci da kuma gujewa wannan yanayi na banga.
Masu duba zabe na cikin gida suma sun nuna matukar damuwa ga yadda aka samu illar ‘yan banga da ‘yan siyasa su ka yi amfani da su don lashe zaben ta hanyar ko a mutu ko ayi rai.
Yanzu dai za a jira a ga yadda lamarin bangar da shi ne dalili tun farko da yasa soke zaben da aka kammala, ko zai yi tasiri wajan shari’a a kotuna tun da hukumar zaben ta ayyana wadanda su ka lashe.
Saurari cikakken rahoton Nasiru Adamu El-Hikaya daga Abuja:
Gwamnatin Najeriya Na Zargin ‘Yan adawa Da Kokarin Ta Da Husuma
Gwamnatin Najeriya ta yi zargin cewa ‘yan adawa na kulle-kullen ta da fitina a lokacin babban zaben watan gobe a wasu jihohin kasar.
Hukumomin na zargin cewa a wasu jihohin arewacin kasar 10 ake kokarin ta da husuma da hakan ya hada da shigo da tsageru daga Jamhuriyar Nijar.
Ministan labarun Najeriya Lai Muhammed, ya ce ‘yan adawa sun hada kai har da ‘yan Boko Haram da sauran ‘yan ta’adda inda za su kai hari kan wasu gwamnoni baya ga shigo da makamai daga ketare.
Jam’iyyar APC a na ta bangaren ba ta musanta wannan matsayi na sashenta na zartarwa ba, inda ta ce aikin jami’an tsaro ne su bankado masu son ta da zaune tsaye.
Mataimakin shugaban jam’iyyar, Sanata Lauwali Shu’aibu, ya bayyana matsayin jam’iyyar da hakan ke nuna mara baya ga matsayar gwamnatin.
Babbar jam’iyyar adawa ta PDP ta yi watsi da zargin inda ta nuna gwamnatin ta gaza cika alkawarin murkushe Boko Haram don haka ta ke kawo irin wannan zargi.
Sakataren jam’iyyar na kasa, Sanata Umar Tsauri, ya maida martanin ya na mai cewa duk ragamar tsaro ta na hannun masu mulki ne.
In za a tuna tsohon shugaba Jonathan a littafin tarihin jagorancinsa, ya ce cikin zargin da aka yi ma sa, akwai kirkiro Boko Haram don rage yawan jama’ar arewa da ya nuna cewa, ya kamata a ga bayan ‘yan ta’addan tun da yanzu ba shi ne a karagar mulki ba.
Yawan Mutanen Da Suka Mutu a Harin Boko Haram Ya Kai 65
Shugaban karamar hukumar Bulama, Muhammed Bulama, ya tabbatar da mutane 65 suka mutu kana wasu goma kuma suka jikata, kana ya ce yana gani wannan harin martani ne da Boko Haram ta kai bayan ‘yan kauyen sun kashe mayakanta 11 a makon da ya gabata.
A makon da ya gabata ne ‘yan Najeriya suka cika shekaru goma da fuskantar hare haren Boko Haram da suka hallaka sama da mutane dubu talatin suka fidda miliyoyin mutane a cikin gidajensu kana suka haddasa matsalar bukatar taimako a duniya.
Kungiyar Boko Haram ta yi fice wurin yin garkuwa ‘yan mata ‘yan makaranta da kuma sakawa matasa maza da mata bama bamai a jikinsu suna kai hare hare a kasuwanni da wuraren ibada da ma wurare masu cunkoson jama’a.
Kungiyar ‘yan ta’addan da take yada tsauraran ra’ayi da kuma kalubalantar ilimin nasara, ta musunta ikirarin da gwamnatin Muhammadu Buhari ta yi cewa ta murkusheta.
Rikicin Boko Haram dai ya shiga har kasashe masu makwabtaka da Najeriya da suka hada Nijer, Chadi da kuma Kamaru.
Daliban Fannonin Kiwon Lafiya Na Samun Horon Kwarewa
Hakan dai na zuwa ne a dai dai lokacin da ake ci gaba da fuskantar karancin jami’an kiwon lafiya a asibitoci da cibiyoyin kula da kiwon lafiyar jama’a a sassan kasar.
Dailiban wadanda suka yi karatu a jami’o’in kasashen nahiyar Asiya da Turai da kuma Afrika, kamar Burtaniya da Turkiyya da China da Misra da Sudan da Malasiya da Indiya da kuma Uganda na samun horo karkashin kulawar manya kuma kwararrun likitoci da masana kimiyyar fasahar harhada magunguna kana da farfesoshi a sauran fannonin kiwon lafiyar bil’adama.
Farfesa AbdulRahman Abba Shehe dake zaman mataimakin shugaban asibitin koyarwa na Aminu Kano ya yi karin haske game da yanayin daliban dake karbar horon wadda asibitin ya kwashe shekaru biyar yana bayarwa ga daliban dake nazarin kiwon lafiya a kwalejojin nazarin kiwon lafiyar jama’a da jami’o’I a cikin da wajen Najeriya.
Wasu daga cikin daliban sun yi tsokaci dangane da yanayin tsarin sanain makamar aiki da bada horo a asibitin koyarwar na Aminu Kano.
Sai dai farfesa AbdulRahman Abba yace koda yake akwai wasu rukunin daliban da ba asalin ‘yan Najeriya ba ne, amma yanayin horon da suke samu na bai daya ne, inda ake cakuda su da daliban Jami’ar Bayero wadanda mallakar asibitin ne.
Duk da wannan ci gaba, har yanzu mazauna karkara na ci gaba da fuskantar barazanar karancin ma’aikatan kiwon lafiya, la’akari da yadda galibin likitoci da ma’aikatan jiyya ke kyamar aiki a asibitoci da cibiyoyin kula da lafiyar al’uma na yankunan karkara a Najeriya.
Daga Kano ga rahotan Mahmud Ibrahim Kwari:
Ruwan Sama Ya Rusa Gidaje Kimanin 118 A Jihar Borno
Ruwan Sama kamar da bakin kwarya, da aka dunga yi tun daga ranar Litinin din da ta gabata zuwa Talata a garin Ngandu dake jihar Borno, ya rugurguza gidaje fiye da 118, mazauna garin da yawa kuma suka rasa matsugunnan su.
Wasu daga cikin wadanda suka rasa gidajen su, da dukiya, sanadiyar ruwan saman da aka yi, sun bayyana yadda ruwan ya rusa gidanjen.
Hajiya Yaba Kolo, shugabar hukumar samar da agajin gaggawa a jihar Borno ta yi bayani akan agajin gaggawar da suka kai wa mutanen Ngandu.
Tace sun kai kayan abince, barguna da zannuwan gado, da sauran wasu kayayyakin aiki a cikin gida.
Ya zuwa yanzu dai, ba wanda ya rasa rai sakamakon ruwan saman.
A saurari cikakken rahoton daga wakilin Muryar Amurka Haruna Dauda Biu.
Gwamnatin Najeriya Na Kokarin Magance Matsalar Fataucin Yara
A jiya ne mataimakin shugaban kasa, Farfesa Yemi Osinbajo ya kaddamar da wani shiri da zai kawo karshen kowanne irin nau’in bauta da fataucin mutane dake faruwa a Najeriya.
Mataimakin shugaban kasa Yemi Osinbajo ya ce rahotanni na nuni da cewa kashi ashirin da biyar cikin yara miliyan tamanin, ‘yan kasa da shekaru goma sha hudu dake Najeriya, wato yara miliyan ashirin, na fuskantar barazanar fadawa ayyukan karfi don biyan bukatun su.
Akan haka ya sa gwamnatin tarayyar Najeriya ta tsara wasu shirye-shirye da zasu taimaka wajen kawo karshen ayyukan tilas, bauta, da haramta fataucin yara da hana tilasta musu shiga aikin sojin sa-kai nan da shekara ta dubu biyu da ashirin da biyar.
Madam Hannatu Shehu, ta ce sau da dama talauci da rashin tawakali ke sa iyaye sanya ‘yayansu bauta.
Ita kuma Hajiya Maimuna Sa’id, ta ja hankalin iyaye akan su nemi sana’o’in da zasu iya tallafa wa iyalansu.
Darakta a ma’aikatar mata da walwalar jama’a a jihar Filato, Mr.
Joseph Gwesam yace wayar da kan iyaye kan illar mika yaransu bauta da samar da makarantu kyauta zasu taimaka wajen kawo karshen matsalolin a cikin al'umma.
Ga karin bayani cikin sauti daga Zainab Babaji.
An Yiwa Limaman Abuja Bita Akan Zaben 2019
Majalisar limaman babban birnin Najeriya Abuja da ke da kananan hukumomi shida, ta yi gagarumin taro da bita ta wuni biyu don karawa limaman kwarin gwiwar tsayawa kan gaskiya da kaucewa marawa kowanne bangare baya a siyasa.
Majalisar dai ta hada ne da limaman masallatan jumma’a na dukkan kungiyoyin Islama da kan taru a muhimman lokuta duk shekara.
Limamin masallacin jumma’a na Asokoro karkashin ofishin jakadancin Saudiyya, Sheikh Sufyanu Abdullahi shine mataimakin shugaban kungiyar da ke karfafawa limamai su rike duk jama’a da amana da kuma dora su kan gaskiya ba tare da daukar wani bangare ko fifita wani a siyasance ba.
A cikin bayanansu, sun ce samun 'yan takara daga addinai dabam dabam da kuma kalibai dabam dabam manuniya ce kan bukatar ganin an kara karfafa irin wannan hadin kai da fahimtar juna domin ci gaban kasa.
Ga Nasiru Adamu El-Hikaya da Cikakken rahoton
'Yan sandan Najeriya Sun Cafke Wani Gungun 'Yan bindiga
Hedkwatar Rundunar Yan sandan Najeriya ta ce zaratan dakarunta sun cafke wasu gungun yan bindiga dadi kimanin su talatin da takwas.
Da yake nunawa yan jaridu gungun yan bindigar a Abuja, kakakin Rundunar Yan sandan kasar DCP Frank Mba, ya ce an kame yan bindigar ne a sassan arewa maso yamma, arewa maso gabas da arewa ta tsakiya.
An dai kwato manyan bindigogi kirar AK47 guda ashirin da hudu, harsasai Dubu shida da kuma wasu Karin bindigogi kirar gida guda goma sha biyar.
Kana da wasu kananan bindigogi kirar Pistols na kwarai.
Guda ashirin.
Wannan nasara dai da Yan sandan suka cimma yazo daidai lokacin da yankin arewacin Najeriyar ke ci gaba da fuskantar matsalar tabarbarewar tsaroMasanin tsaro wing commander musa isa salman Wanda yace wannan nasara na Yansanda na karfafa gwiwa ya nemi da suke kuma bada karfi wajen tattaro bayanan sirri don Kara cimma nasara.
Domin Karin Bayani Saurari Rahoton Hassan Maina Kaina
Hasashen Masana Kan Jihohin Da Ka Iya Ba Jam'iyya Nasara
Yayin da Najeriya ke gudanar da babban zabenta da ya hada da na shugaban kasa da na ‘yan majalisu, masana na tsokaci kan yadda wannan zabe zai kaya, musamman tsakanin shugaba Muhammadu Buhari da Atiku Abubakar.
A cewar masana irinsu Dr.
Usman Muhammad, akwai wasu jihohi da idan dan takarar shugaban kasa ya lashe su, za a iya cewa ya dauki hanyar lashe wannan zaben, musamman ma idan ya kalato daga sauran jihohin kasar.
“Wannan al’amari sai Allah, amma bisa kididdiga da aka samu, akwai jihohi da idan suka samu galaba akansu, kamar sun samu nasara ne a zaben, sai dai su kalato wasu jihohi haka wadanda ba a rasa ba.
Ya kara cewa, “jihohin nan sune Kano, Kano tana da jimillar kuri’u miliyan 5.
4, Kaduna tana da miliyan 3.
9 Legas tana da miliyan 6.
5, to ka ga duk jam’iyyar da ta samu galaba ko da na miliyan uku-uku ne a wadannan jihohi, lallai babu shakka ta kama hanyar neman lashe zabe.
"A cewar Dr.
Muhammad, sun samu alkaluman wadannda jihohi ne daga hukumar zabe ta INEC.
Saurari cikakkiyar hirar da Mhyamud Lalo ya yi da Dr.
Usman Muhammad:
An Bayar Da Belin Wasu Daga Cikin Wadanda Ake Zargi Da Kashe Janar Alkali
Bayan sauraren bayanai daga lauyoyin masu shigar da kara da masu kare wadanda ake tuhumar, Alkalin kotun mai shari’a, Daniel Longji, ya bada belin mutane 21 kan Naira miliyan ‘daya kowannen su, da sanya hannun wadanda zasu tsaya musu, yayin da shugaban al’umma zai tantance wadanda zasu karbi belin.
Tun farko da ma’aikatar shari’a ta jihar Pilato ta karbe karar daga hannun ‘yan sanda.
A halin da ake ciki dai an sake mayar da wadanda aka bada belin nasu zuwa cikin kurkuku har sai an kamala cika sharudan da aka gindaya.
Alkalin kotun ya kuma dage sauraren karar zuwa ranar 25 ga wantan daya na shekar ta 2019.
Domin karin bayani saurari rahotan Zainab Babaji.
Kungiyar Sa-kan CJTF Ta Sako Daruruwan Yara
Wata kungiyar matasa ‘yan sa-kai da ake kira Civilian Task Force da turanci (CJTF), dake goyon bayan yakin da gwamnatin Nigeria ke yi da mayakan Boko Haram ta sako tarin yaran da aka ce yawansu ya kusa dari tara.
Bayanin da Cibiyar Yara ta Majalisar Dinkin Duniya wato UNICEF ta bayar a yau Jumma’a, ya bayyana cewa kungiyar ‘yan bangar ta sako jimillar yara 894 a garin Maiduguri dake arewa-maso-gabascin Nigeria a matsayin “wani mataki na ganin cewa an hana gallazawa yara da kuma saka su a cikin ayyukkan da basu dace da su ba.
A shekarar 2013 ne hadakar kasashen da Amurka ke jagoranta suka kafa kungiyar ta CJTF don taimakawa ta fannin kare al'ummomi daga hare-haren 'yan boko haram a arewa maso gabashin Najeriya.
Amma Kungiyar 'yan sa-kan ta dauki daruruwan yara aiki
Wani Dan Jarida Ya sha Duka a Jihar Bauchi
A jihar Bauchi wani dan jarida mai suna Ibrahim Bababah dake aiki a gidan radiyon Albarka FM mai zaman kanta, mallakar tsohon Babban daraktan gidan radiyon tarayyar Najeriya kuma tsohon ma’aikacin gidan radiyon muryar Amurka Mallam Ladan Salihu, ya sha duka a lokacin da wasu magoya bayan wata jam’iyyar siyasa suka yi dirar mikiya a gidan radiyon.
Dan jaridar ya ce a lokacin da ya ke gabatar da turmi na biyu na shirin siyasar da ya ke gabatarwa ne wadannan mutane suka shigo dakin da ake gabatar da shirye shirye suka haushi da duka.
Shugaban ‘yan jarida na jihar Bauchi Mallam Ibrahim Malam Goje ya ce kungiyar ta yi zaman gaggawa don nazarin yadda za a bi diddigin batun, kuma ta yi Allah wadai da abun da ya faru.
Ga wakilinmu a Bauchi Abdulwahab Muhammad da cikakken rahoton:
Zabe: Hukumar 'Yan Sandan Najeriya Ta Gargadi Masu Kalaman Batanci
Yayin da ya rage saura kwanaki uku a gudanar da babban zaben Najeriya, mukaddashin shugaban ‘yan sandan Najeriya, Muhammed Adamu Abubakar, ya gargadi ‘yan siyasa da su guji tayar da rigingimu a lokacin zabe.
Abubakar ya kara da cewa hukumarsa za ta yi aiki ba sani ba sabo tare da tallafin sauran hukumomin tsaro wajan gano wani ko wasu gungun mutane da suke son ya yi wa dimokradiyya karan tsaye.
Kafin wadannan kalaman nasa, dukkan jam’iyyun Najeriya sun rattaba hannu akan yarjejeniyar zaman lafiya, kafin lokaci da kuma bayan zabe, a karkashi kwamitin zaman lafiya da tsohon shugaban Najeriya Janar Abdulsalam Abubakar ke jagoranta.
Yanzu haka dai manyan jam’iyyun kasar wato APC da PDP suna zargin junansu na shirin ta da hankali a lokacin wannan zabe, zargin da kowane bangare ya musunta.
A wani bangaren kuma, kungiyoyi fararen hula a karkashin cibiyar CITAD wadda take fitar da rahoto na wata-wata kan bicike da bibiyar kalaman batanci ta kafofin sada zumunci da sauran kafafan yada labarai, cibiyar ta ce ta lura da kyau cewa kalaman batanci masu nasaba da addini sun yi sauki a kafafan sada zumunta.
Saurari cikakken rahoton Hassan Maina Kaina da kuma rahoton Mahmud Ibrahim kwari:
Ina Jin Haushin Gwamnati Sosai - Inji Matashi Musa
Musa dan shekaru 17 da haihuwa na zama ne a arewa maso gabashin Najeriya, ya bada labari mai sosa rai.
Ya ce a lokacin da yake da shekaru 8 da haihuwa, mayakan kungiyar Boko Haram sun kai farmaki a kauyensu suka kona shi kurmus.
Dole iyayen Musa suka koma wani wuri da zama, amma bayan shekaru biyu mayakan na Boko Haram suka sake kai hari a kauyen.
Wannan karon, mayakan sai da suka yi awon gaba da duk dabbobin dake gidansu Musa.
Don ya taimakawa iyayensa, Musa ya fara saida doya, amma a lokacin da yake da shekaru 13 da haihuwa, hukumomin Najeriya suka kama shi akan zargin yana saidawa ‘yan boko haram doya.
Musa ya ce ba ka iya gane waye dan boko haram waye ba dan boko haram ba, don haka shi bai san wa da wa ya saidawa doya ba.
Ya kwashe kusan shekara daya tsare a gidan yari.
Musa ya ba da wannan labarin ne ga wakilan kungiyar kare hakkokin bil’adama ta Human Rights Watch da ake kira HRW a takaice, a lokacin da suka je Maiduguri babban birnin jihar Borno kwanan nan.
Har yanzu Musa na jin zafin abinda ya faru da shi.
Ya fadawa kungiyar ta HRW cewa, “ya na jin haushin gwamnati sosai saboda babu laifin da ya yi.
Ya kara da cewa kamata yayi gwamnati ta zurfafa bincikensa kafin kawai ta tsare mutum.
Majalisar Dattawan Najeriya Ta Amince Da Kudirin Dokar Mafi Karancin Albashi Na Naira 30,000
Majalisar Dattawan Najeriya ta bi sahun takwararta ta Wakilai wajen amincewa da kudirin dokar Naira dubu talatin a matsayin albashi mafi karanci da za a biya ma’aikaci, bayan an kwashe lokaci mai tsawo ana gwagwarmaya da kungiyoyin kwadago.
Sakataran kungiyar kwadago ta ULC, kwamared Nasiru Kabir, ya ce sun ji dadin matsayin da majalisar Dattawan ta dauka, amma dai sai ma’aiakata sun fara karban kudin tukunna za su nuna farin cikinsu.
Wata ma’aikaciya mai suna, Ummi Yahaya, ta ce ta ji dadi sosai da wannan karin na dubu talatin, ta kuma yi fatan Allah ya sa wannan karin ya yi musu amfani saboda lokacin da aka kara albashin ya zama dubu sha takwas sun yi tunanin zai yi auki amma sai sun je kasuwa sai su ga kayayyaki sun yi tsada.
Wani kwararre a fannin tattalin arziki, Yusha’u Aliyu, ya ce karin zai taimaka wa tattalin arzikin kasa ba wai ma’aikata ba kawai.
Shi kuwa Darekta a Ma’aikatar Al’adu da Wasannin Gargajiya ta Najeriya, Olusegun Runsewe, ya ce dole ne talaka ya duba halin da ya ke ciki domin talaka ne ke cutar dan’uwansa, saboda wasu za su yiwa kayan masarufi karin kudi sosai.
Runsewe ya kuma bada shawarar a daidaita farashin kayayyaki saboda talaka ya ci moriyar karin albashin.
Jama’a sun sa ido su ga irin tasirin da karin zai yi.
Saurari cikakken rahoton Madina Dauda:
Dan Takarar Sanata A Jihar Naija Ya Maka INEC, Jam'iyyarsa A Kotu
Wani dan takarar kujerar Majalisar dattawan Najeriya daga yankin gabashin jihar Naija, karkashin jam’iyyar adawa ta ADP, Muhammad Bashir Abacha, ya maka hukumar zaben mai zaman kanta ta INEC da kuma Jam’iyyar ADPa gaban wata kotun tarayya da ke Minna.
Ya dai shigar da karar ce a gaban kotu saboda rashin sanya hoton jam’iyyar ADP a jikin takardar kada kuri’a lokacin zaben 'yan majalisa dokokin Najeriya da aka gudanar ranar 23 ga watan Fabrairun da ya gabata.
Muhammad Bashar Abacha ya ce, ya je kotu ne a matsayinsa na dan kasa wanda aka "cuta" don a kwato ma su hakkinsu da kuma hakkin jama’arsu da suka ringa shiga "lungu da sako ba dare ba rana" don neman kuri’un mutane.
Sannan ya kuma kara da cewa sun fito ranar zabe amma wasu daga sama sun "cucesu" sun siyar ma su da ‘yancinsu, saboda haka suka zo wannan kotu kuma suna tunanin za a yi ma su adalci.
Shi ma lauyansa, Barista Abubakar Indaku Musa, ya ce, jam’iyyarsa, sun ba shi takarar Sanata, amma wasu sun yi amfani da mukaminsu sun hana shi wannan takara wanda ‘yancin dokar kasa ta ba shi.
Sai dai hukumar zabe ta INEC reshen jihar Naija ta hannun mai magana da yawunta Ibrahim Abari, ya ce hukumar ba ta lura da cewa babu tambarin jam’iyyar ADP a takardar kada kuri’ar ba, amma ta ce za ta duba wannan lamarin.
Saurari cikakken rahoton Mustapha Nasiru Batsari daga Minna:
Kotu Ta Umarci INEC Ta Mika Takardar Shaidar Cin Zabe Ga Wasu Jam'iyyu
Kafin hukuncin kotun kuwa, hukumar zaben ta INEC ta ba da takardun shaidar nasarar zaben ne ga 'yan takarar jam’iyyar APC.
Mazabun da hukuncin kotun ya shafa sune mazabar sanatan Bauchi ta kudu, da na dan majalisar tarayya na Zaki, da na dan majalisar tarayya na Alkaleri, da na majalisar tarayya na Darazo/Ganjuwa, sai kuma na majalisar tarayya na Gamawa.
Jam’iyyar PDP tana da kujeru guda uku da suka hada da na sanata, da kuma 'yan majalisar tarayya guda biyu.
Saurari rahoton Abdulwahab Muhammad daga Bauchi domin jin cikakken bayani:
Saudiya Ta Mika Zainab Ga Ofishin Jakadancin Najeriya
Rahotanni daga Najeriya na cewa an saki matashiyar nan ‘yar Najeriya mai suna Zainab Aliyu, wacce hukumomin Saudiyya suka tsare ta bisa zargin safarar miyagun kwayoyi.
An sake ta ne bayan da hukumomin Najeriya suka shiga tsakani, bayan kuma da aka gano cewa ba ta da laifi kan abin da ake tuhumatar ta da shi.
“Yanzun nan muka yi magana da ita, an sake ta, ta na hannun hukumomin ofishin jakadancin Najeriya.
" Inji mahaifin Zainab, Habibu Nuhu Kila, yayin wata hira da ya da Muryar Amurka ta wayar talho.
A cewar mahaifin na ta, shi ya fara gabatar da korafi ga hukumar da ke yaki da masu sha da safarar miyagun kwayoyi ta NDLEA da ke filin tashin jirage na Malam Aminu Kano bayan da aka kama ‘yarsa watanni hudu da suka gabata.
An dai kama Zainab ne, bayan da wani gungun mutane da suka shahara wajen safarar kwayoyi ya saka mata kwayar Taramadol a cikin Jakarta.
“Wadannan da suka aikata laifin na gansu, kuma sun fada, kuma an gani a wayoyinsu yadda suka yi magana, duk akwai abin da suka fada kan wannan batu.
" Inji Nuhu.
Tuni ita ma’aikatar shari’ar Najeriya, ta tabbatar da cewa hukumomin na Saudiyya sun saki Zainab.
“Yanzu haka maganar da ake yi, an mika ta ga ofishin jakadancin Najeriya da ke Saudi Arabiya, kuma ma’aikatan sun riga sun karbe ta.
" Inji Ministan Shari’a, Abubakar Malami, yayin wata hira da Muryar Amura ta wayar talho.
Ya kara da cewa, “maganar dawowar Zainab gida (Najeriya), batu ne da ke da wasu matsaloli na daban, wadanda ke da nasaba da harkoki da suka danganci tafiye-tafiye.
"Saurari cikakkiyar hirar Mahmud Lalo da mahaifin Zainab, Habibu Nuhu Kila:
Buhari Ya Rushe Kwamitin Binciken Cin Hanci Da Rashawa
A kokarin da gwamnatin Shugaba Muhammadu Buhari ta ke yi na ganin an fuskanci alkibilar yaki da cin hanci da karbar rashawa gadan-gadan, gwamnati na daukar mataki kan zargin da ake wa shugabannin kwamitocin da ke yaki da cin hanci da rashawa.
Kwanannan Shugaban Nigeria Muhammadu Buhari ya bada umarnin rushe kwamitin binciken cin hanci da rashawa da kwato dukiyoyi da kaddarorin gwamnati da aka sata nan take, wanda ke karkashin jagorancin Mista Okoi Obno Obla, wanda ake zargi da cin hanci da rashawa.
Shugaba Muhammadu Buhari ya umurci ministan shari’a kuma babban lauyan gwamnatin kasar da ya karbe ayyukan wannan kwamitin, sannan ya rusa shi, sannan ya tabbatar an kammala duk wasu bincike-bincike da aka fara ba tare da bata lokaci ba.
Ga cikakken rahoton wakilin Muryar Amurka Umar Farouk Musa, daga Abuja.
Shirin Haramta Almajirci A Najeriya Ya Janyo Cece-Ku-Ce
Mai ba shugaban kasa shawara akan harkokin tsaro, Baba Gana Monguno, shi ne ya sanarwa manema labarai da wannan batu, jim kadan bayan kammala wani babban taro a birnin tarayya Abuja ranar Alhamis 20 ga watan Yuni.
Wannan lamari ya ja hankalin majalisar kula da malaman makarantun allo a jihar Kaduna dake gani matakin da ake shirin dauka bai dace ba.
Imam Buhari Maraban Jos, sakataren majalisar malaman makarantun allo a jihar Kaduna, ya ce sun yi mamakin jin wannan sanarwar akan almajirai daga mutumin da ya fito daga Maiduguri.
Ya kuma ce kamata yayi idan an hango wata matsala a zauna da shugabannin kungiyarsu ta kasa a ga yadda za a magance matsalar.
Imam Buhari, ya kuma ce mafi yawan wadanda ake gani akan titi suna bara, ba almajirai bane, rashin shugabanci na gari ne ya haifar da wannan matsalar har wasu ke amfani da rigar almajirai su na bara.
Shi kuma mai taimakawa gwamnan jihar Kaduna akan harkokin addinin musulunci Sheikh Jamilu Abubakar Albani, ya ce ko da yake akwai kurakurai game da almajirci a Najeriya, bai kamata a yanke wannan hukuncin ba tare da an tattauna da malaman dake wannan harka ba, a ji yadda suke gani ya fi dacewa a magance matsalar.
Masanin harkokin tsaro Manjo Yahaya Shinko mai ritaya, shi kuma ya ce a ganin sa, rashin tsaro bai da alaka da almajiranci amma dai da bukatar a gyara batun karatun Muhammadiyya a kasar.
Ga karin bayani cikin sauti daga Isah Lawal Ikara.
Shin Garin Baga Ya Fada Hannun Boko Haram?
‘Yan Najeriya na kara nuna damuwa bisa rahotannin da ke fitowa daga arewa maso gabashin kasar na cewa mayakan Boko Haram sun kwace ikon garin Baga da ke jihar Borno.
Mutanen da ke fitowa daga garin na nuna cewa a halin yanzu mayakan na Boko Haram ne ke rike da garin, al'amarin da ke kara tayar da hankalin ‘yan Najeriya.
Mai sharhi kan al'amuran yau da kullum, Shu'aibu Mungadi, ya ce akwai ban tsoro a ce yanzu Boko Haram sun fara korar sojoji suna kwace garuruwa irin su Baga.
A cewar masanin, "an yaudari Shugaba Muhammadu Buhari ko ‘yan Najeriya" musamman yadda a baya aka yi ta cewa an gama da ‘yan Boko Haram saura dan burbushinsu.
Sai dai rundunar sojin kasar ta Najeriya ta musanta rahotannin da ke cewa, mayakan na Boko Haram sun karbe ikon garin Baga.
“Wannan magana ba gaskiya ba ce, kamar yadda muka yi alkawari, za mu ci gaba da shaidawa jama’a abin da muke ciki," in ji Kakakin sojin Najeriya Brigadier General Sani Usman Kukasheka, a wata hira da ya yi da wakilin Muryar Amurka, Haruda Dauda Biu a Maiduguri.
Ya kuma kara da cewa, “ya zuwa yanzu, sojojinmu suke gudanar da harkokinsu a wannan bangare, kuma za a ci gaba da ayyuka ba ma nan (Baga) ba, har zuwa wasu wuraren.
"Sai dai mai sharhi Mungadi, na tababar wannan ikrari na sojoji, yana mai cewa a baya har Shekau sun taba cewa sun kashe amma kuma batun ya zamanto ba haka ba ne.
Rahotannin farko da suka fito daga yankin na Baga, sun nuna cewa mayakan na Boko Haram sun karbe ikon garin Baga inda har aka bayyana cewa sun gudanar da sallar Asuba a cikinsa, bayan da suka far ma wani barikin soji a ranar Laraba.
Rundunar sojin kasar ta tabbatar da harin, amma ta bayyana cewa dakarun kasar sun fatattaki mayakan daga baya.
Saurari rahoton Hassan Maina Kaina da na Haruna Dauda Biu domin jin cikakken bayani:
Majalisar Dattawan Najeriya Na Ci Gaba Da Kokarin Ganin An Daina Bara
Wannan na zuwa ne bayan wani kuduri da Sanata Abdullahi Danladi Sankara daga Jihar Jigawa ya gabatar a zauren Majalisar wanda ake ganin zai rage matsaloli da yawa a kasar har da ma na tsaro.
Batun yawan yara da ba sa karatu musamman a jihohin Arewa da kuma ma wadanda suka sami damar karatu amma kuma ba su da ayyukan yi kuma ba su koyi sana'a ba, shi ne ya dauki hankalin Sanata Abdullahi Danladi Sankara wanda ya koka akan cewa ire iren wadannan matasan ke yawon barace barace, kuma irinsu ne ke zama wadanda ake amfani da su wajen mugayen dabi'u da ma ta'addanci, lamarin da a yanzu ya jefa kasar a cikin yanayin rashin tsaro.
A lokacin da ya ke ganawa da Muryar Amurka a Majalisar kasa, Sanata Abdullahi Danladi Sankara ya ce Majalisa za ta ba bangaren gwamnati goyon baya wajen cimma wanan buri tunda su ne masu sa ido akan ayyukan da ake yiwa al'umma.
A na shi bayanin, Sanata Uba Sani, Mai wakiltar jihar Kaduna ta tsakiya ya ce irin wannan matakin zai taimaka wajen farfado da masana'antu domin matasa su sami ayyukan yi, ya kara da cewa kwamitinsa na goyon bayan ba matasa kananan basussuka domin a inganta sana'o'in hannu, musamman noma saboda a sami abinci isasshe.
Shi ma Sanata Mohammed Adamu Aliero, daga Jihar Kebbi ya goyi bayan matakan kawo ci gaba a kasa wajen inganta masana'antu domin matasa su iya dogaro da kansu.
Ya kuma ce idan su ka himmatu da yin amfani da abubuwan da su ka koyo a makarantunsu, hakan na iya kawo ci gaba cikin gaggawa tare da rage zaman banza da kuma yawon bara wanda ba almajirai kadai ke yi ba.
Ga karin bayani cikin sauti.
APC Ta Lashe Zabukan Gwamna Na Jahohin Borno Da Yobe
Sakataren jam’iyyar APC, Alhaji Mai Mala Buni ya ci zaben gwamnan jahar Yobe da kuri’u 444,013, bayan ya doke abokin karawarsa Ambassada Umar Iliya Damagum, wanda ya samu kuri’u 95,703.
Dayake bayyana sakamakon zaben, babban baturen zaben jahar, Furfesa Abubakar Musa Kunduri, Alhaji Buni ya cika dukkannin ka’idoji don haka ya ayyana shi a zaman wanda ya ci zaben.
Alhaji Buni ya yi kira ga Alhaji Kunduri da ya zo su hada kai su ciyar da jahasu gaba tare.
A jahar Borno ma jam’iyyar APC ta lashe zaben gwamna, bayan da dan takararta Furfesa Babagana Umara Zulum ya ci kuri’u 1,175,440 ya doke dan takarar jam’iyyar PDP Alhaji Muhammad Alkali Imam, wanda ya samu kuri’u 66,115.
Da ya ke bayyana sakamakon zaben, Furfesa Alhassan Gani na hukumar INEC ya ce Zulum ya cika ka’idojin da su ka wajaba saboda haka ya ayyana shi a matsayin gwamnan jahar ta Borno.
Furfesa Gani ya an gudanar da zaben a fadin jahar Borno lafiya in banda dan rikicin da aka samu a karamar hukumar Hawul wanda ya kai da soke wasu kuri’un wadanda yawansu bai kai yadda zai shafi sakamakon zaben ba.
To sai dai jam’iyyar PDP ta ki rattaba hannu kan sakamakon zaben.
Kwamrad Umar Bello, Sakataren tsare-tsaren jam’iyyar PDP ya ce sun ki sa hannu a sakamakon zaben ne saboda da alamar an tafka rashin gaskiya.
“Ga wakilinmu Haruna Dauda da cikakken rahoton.
Ya ce, “a duk inda ake zabe a duniya da wuya kashi 70 cikin dari na wadanda su ka yi rajista su kada kuri’a; sai gashi a wannan zabe har kashi casa’in da tare ko kashi casa’in da takwas na wadanda su ka yi rajista su ka yi zabe.
Wannan na bukatar dubawa -- cewa ba wadanda su ka mutu, ba wadanda su ka kaura.
" Ga wakilinmu Haruna Dauda da cikakken rahoton:
APC Ta Karyata Zargin Shirin Tube Sarkin Musulmi
Yayin da ake ta yada jita-jita ta kafafen sada zumunta cewa jam’iyyar APC na wani kulle-kullen tube Mai Alfarma Sarkin Musulmi, Alhaji Sa’ad Abubakar Na Biyu daga sarauta muddun jam’iyyar ta APC ta ci zaben gwamnan jahar, jam’iyyar ta APC ta ce wannan zargi da ake ma ta na shirin abin da ake kira, “Sabon Gwamna, Sabon Sarki," ba gaskiya ba ne.
Ta ce an kago ne da zummar sa Mai Alfarma da sauran jama’a su ga bakin APC.
Sakataren Jam’iyyar PDP a jahar ta Sakkwato Alhaji Kabiru Aliyu ya ce shirin APC na Sabon Gwamna, Sabon Sarki gaskiya.
Ya ce ko a harabar Fadar Mai Alfarma ‘yan APC sun sha cin mutuncin Mai Alfarma ta wajen fadin cewa za a yi Sabon Gwamna, Sabon Sarki.
To amma a martaninta, jam’iyyar APC mai adawa a jahar, wadda amma ta yi galaba a zaben Shugaban kasa a jahar, ta karyata wannan zance ta bakin shugabanta na jahar, Alhaji Isa Sadik Achida, wanda ya ce jam’iyyar APC ta na mutunta Mai Alfarma da sarautar Sarkin Musulmi da kuma gidan sarautar baki daya.
Ya ce hasali ma ba su da wata niyya ta yi ma wani bita-da-kullin siyasa.
Jam’iyyar ta APC ta ce wasu jiga-jigan ‘yan PDP, ciki har da shugaban PDP a jahar, Ibrahim Mil Goma da tunzura jama’a, zargin da ita ma PDP ta ce kazafin siyasa ne kawai.
Ga dai Murtara Faruk Sanyinna da cikakken rahoton:
Shugaban Hukumar INEC Ya Yi Jawabin Karshe Kafin Zabe
Farfesa Yakubu, wanda ya sake nanata yawan rijistar da a ka raba da masu kada kuri’a miliyan 72 da yawan runfunan zabe, ya ce kowa na da izinin zuwa rumfar zabe da wayar salula ya dau hotuna amma ban da cikin zagaye na dangwala kuri’a.
Shi ma babban sufeton ‘yan sandan Najeriya Muhammad Adamu ya halarci taron hukumar zaben da ba da tabbacin kula da tsaro a dukkan lokacin zaben.
Adamu ya ce jami’an tsaro za su halarci tashoshin zabe amma ba tare da makamai ba don haka ba bukatar wata firgita ga jama’a.
Duk da hakan na nuna ba zullumin bindige duk wanda ya yi yunkurin satar akwatin zabe kamar yadda shugaba Buhari ya sanar, babban sufeton ya ce za a damke duk wanda ya nemi haddasa fitina da gurfanar da shi gaban kotu.
Dan majalisa dattawa Sanata Yahaya Abdullahi daga Kebbi ya bukaci ‘yan bangar siyasa su gujewa tada husuma.
Taron na karshe gabanin zabe ya samu halartar masu duba zabe na kungiyar Afirka ta yamma ECOWAS karkashin jagorancin tsohuwar shugabar Laberiya Ellen Johnson Sirlief.
Domin karin bayani saurari rahotan Nasiru Adamu El-Hikaya.
"Ya Kamata A Kawo Karshen Ayyukan Ta'addanci A Najeriya" - Rahoto
Agnes Callamard ta ce Najeriya na fama da ayyukan ta'addanci masu suna daban daban da suka hada da Boko Haram, rikicin makiyaya da manoma, garkuwa da mutane, ‘yan bindiga da rikicin mabiya mazhabar Shi'a.
Agnes ta ce hankalinta ya tashi matuka da abinda ta gani a Najeriya, saboda haka akwai bukatar a dauki matakin gaggawa domin kawo karshen ayyukan ta'addanci da su ke kara mamaye kasar, musamman a cikin shekaru goma sha biyar da suka gabata zuwa yanzu.
Callamard ta ce idan an bar rikicin da ke faruwa a Najeriya ya ci gaba a haka ba tare da daukan mataki ba, lamarin zai shafi gaba daya kasashen Afrika saboda da irin rawar da kasar ke takawa.
Agnes ta ce ta yi maraba da batun ruga, duk da cewa shiri ne da zai dauki lokaci kafin aci moriyar sa, tare da fatan za’a gindaya matakan tsaro a jihohin da abin ya shafa idan har an kai ga yin wannan shirin na ruga.
Kazalika, ta yi Allah wadai da abinda ta kira mugunta da cin zali da ‘yan sanda da sojoji ke yi a fadin Najeriya da kuma tsarin kama karya.
Agnes Callamard ta ce Najeriya matsakaiciyar kasa ce saboda haka ta nemi mahukuntan kasar su dau kwararan matakai na kawo karshen wadanan rikice rikice domin ci gaba da kuma raya al'umma.
Sannan ta kuma a cewar ta Majalisar Dinkin Duniya ba ta Shirin dauki wani mataki na horar wa akan Najeriya.
Wannan shi ne sakamakon bincike na farko tun shekarar 2006.
Saurari cikakken rahoton Medina Dauda daga Abuja:
An Saka Dokar Hana Fita A Jihar Taraba Daga Yamma Zuwa Safe
Wannan na zuwa ne yayin da jami’an tsaro suka cafke wani hadimin gwamnan jihar da makamai da kuma katunan zabe 340.
Sakamakon zaman dar-dar a Jalingo fadar jihar Taraban, yanzu haka gwamnatin jihar ta fitar da wata sanarwar gaggawa, dake dauke da sa hannun sakataren yada labaran gwamnan jihar Hassan Mijinyawa, na kafa dokar hana fita a cikin Jalingo tun daga karfe shida na maraice har zuwa shida na safe.
Koda yake sanarwar bata bayyana dalilan kafa dokar hana fitan ba, amma gwamnatin ta bukaci jama’a da su zama masu bin doka da oda.
Kafin wannan sanarwar ma dai sai da aka samu hatsaniya a anguwar dake kusa da ofishin hukumar zabe inda ake bayyana sakamako.
Yayin da wannan ke faruwa jami’an tsaron farin kaya na DSS, sun kai samame gidan wani hadimin gwamnan jihar Taraban, inda suka samu makamai da kuma katunan zabe 340.
Nuhu Umar jami’in hukumar ta DSS ya tabbatar da lamarin, yayinda wani jami'in hukumar zaben ya tabbatar da katunan da aka kaman da cewa na hukumar zabe ne.
Ya zuwa lokacin hada wannan rahoto an kawo sakamakon kananan hukumomi kusan goma, wanda jam'iyyar adawa ta PDP ke da rinjaye.
Ga rahoton Ibrahim Abdul’Aziz daga Jalingo.
Gwamnatin jihar Kaduna Ta Kafa Dokar Hana Fita A Kajuru
A cikin waata sanawa da ta firo daga ofishin mataimakin gwamnan Barnabas Yusuf Bala, yau Jumma’a, an umarci hukumomin tsaro su bi umarnin sau da kafa wajen aiwatar da dokar.
Yayinda aka kuma yi kira ga al’ummar yankin su kiyaye dokar.
An dauki wannan matakin ne biyo bayan kashe wadansu mutane uku jiya da maraice da ake dauka a matsayin ramuwar gayya.
An yi fama da hare hare a karamar hukumar da ya yi sanadin kashe sama da mutane dari biyu tsakanin watan Oktoba shekara ta dubu biyu da goma sha takwas zuwa yau.
An bayyana karamar Hukumar Kajura a matsayin daya daga cikin sassan Najeriya da aka fi fama da matsalar tsaro.
A cikin sakon da aka wallafa a shafin sadarwar twitter na gwamnatin jihar ta ce dokar zata ci gaba da aiki har zuwa wani lokaci.
SECURITY UPDATE: The Kaduna State Government has imposed a 24-hour curfew in Kasuwan Magani with immediate effect.
Deputy Governor Barnabas Yusuf Bala has directed vigorous enforcement of the curfew and has urged citizens to comply and support peace efforts in the community @GovKadunaRanar Jumma’ar da ta gabata ne wadansu ‘yan bindiga suka kai hari a wani wurin shakatawa dake Kajuru suka kashe ma’aikatan aikin jinkai biyu, Faye Mooney, wata ‘yar kasar Birtaniya da kuma dan Najeriya Ogwuche, a Nigerian.
An Gano Wasu 'Yan Damfara 'Yan Najeriya Guda Biyu A Amurka
Kusan shekaru hudu kenan, ‘yan damfara da yawa daga Najeriya da kuma wasu kasashen suka sace miliyoyin kudade daga hannun jama’a da kamfanoni a Amurka, suna sanya kudaden a asusun bankunan wasu ‘yan Najeriya su 2 dake zama a birnin Los Angeles dake jihar California a Amurka.
A yayinda damfara ta yanar gizo ke karuwa sosai, wasu ‘yan Najeriya Velentine Iro da Chukwudi Christogunus Igbokwe sun yi kaurin suna a wannan sana’ar, kuma sun yi amfani da lakanin sunaye dabam dabam, ciki har da "Iro Enterprise da Chris Kudon.
"Tsakanin shekarar 2014 da 2018, Iro da Igbokwe, da wasu ‘yan damfarar a kasashen waje kusan su tamanin da suka yi aiki tare, suka taimaka wajen kitsa damfara lokuta dabam dabam da kudin suka kai akalla dala miliyan shida, bayan haka suka kuma yi yinkurin satar karin dala miliyan arba'in daga wasu mutanen a kasashe fiye da goma, a cewar wasu takardun binciken mashara’antan gwamnatin tarayyar Amurka.
A shekarar 2014, wani mai harkar saida tufafi a birnin San Diego ya tura kudi kusan dala dubu arba'in da shida ta yanar gizo zuwa wani asusun banki dake mallakar daya daga cikin ‘yan damfarar, bisa zaton wani dan kasuwar kasar China ya turawa kudin akan odar wasu rigunan sawa na maza.
Buhari Ya Lashe Zaben Shugaban Kasa
An sake zaben shugaban Najeriya Muhammadu Buhari, a wani sabon wa’adi na tsawon shekaru hudu, duk da yunkurin da bangaren adawa suka yi, na neman a dakatar da ayyana sakamon zaben.
Shugaban hukumar zaben mai zaman kanta ta Najeriya wato (INEC), Prof.
Mahmood Yakubu, ya ayyana shugaba Muhammadu Buhari, na jam’iyyar APC a matsayin wanda ya lashe zaben shugaban kasa na 2019 da kuri'u 15,191,847.
Abokin hamayyarsa, tsohon mataimakin shugaban kasa, Atiku Abubakar, ya sami kuri’u 11,262,978.
Ana sa ran shugaba Buhari zai yi wa jama’ar kasar bayanin samun nasara a hukumance, ko da yake tuni ya riga ya wallafa a shafin Twitter cewa “yana mai alfahri da nasarar da aka cimma.
"A baya, babbar jam’iyyar adawar kasar PDP, ta nemi da a dakatar da kidayar kuri’un, inda ta kafa hujjar cewa an yi arangizon kuri’u ta hanyar jirkita na’urorin tantance masu kada kuri’a.
Ko da yake har ya zuwa yanzu, jam’iyyar adawa ta PDPn, ba ta bayyana cewa ko za ta kalubalanci sakamakon zaben ba.
A baya, sai da aka dage zaben na Najeriya da tsawon mako guda, sanadiyar abin da hukumar zaben kasar ta bayyana a matsayin wasu matsaloli da aka fuskanta, wajen jigilar kayayyakin zabe.
Yawan Mata a Fagen Siyasar Najeriya Ya Ragu
Adadin mata a gwamnatin Najeriya a cikin shekaru 3 da suka gabata ya ragu zuwa kashi shida kuma babbar ‘yar takarar shugaban kasa a Najeriya, Oby Ezekwesili, ta janye daga takarar.
Oby Ezekwesili ta kudiri aniyar kawo sauyi a fagen siyasar Najeriya a lokacin da ta tsaya takarar neman zama mace ta farko a matsayin shugabar kasa.
Amma sai ta janye daga takara makonni 3 kafin zaben na ranar 16 ga watan Fabarairu don ta hada hannu da hadakar jam’iyyun adawa don ganin an kawar da manyan jam’iyyun siyasar kasar.
Wannan matakin ya ba masu goyon bayanta irin su Raymond Chinedu mamaki, wanda ke ganin ta a matsayin wadda zata kawo daidaito tsakanin jinsuna.
Raymond “Yace a Najeriya, da wuya a taimakawa mace har zuwa wannan matakin, kaji inda aka sami karayar gwiwar amma mun yi imanin cewa idan mazan sun gaza a tsawon wannan lokacin, tunanin mu shi ne akalla idan aka sami mace a gwamnati, dake jagorancin gwamnatin, mun yi imanin ta yiwu a sami sauyi.
Hukumar zaben Najeriya ta INEC ta ce kashi 6 kacal na mukaman siyasa mata suka mallaka a kasar.
Darakta Oluwole Osaza, ya dora laifin karancin mata a fagen siyasa akan bambance bambancen ala’ada da addini.
Osaze ya ce “kasar Rwanda na da yawan mata da suka fi na Najeriya.
Daya daga cikin dalilan shi ne matakan da aka dauka a kasar, saboda a dokokin su, su na da wadannan.
Mu kuma bamu da su.
Rahoton Timothy Abiezu.
Rundunar Tsaron Farin Kaya Ta Kubuto Wasu Mutane Da Aka Yi Garkuwa Da Su
Kwamandan rundunar tsaro ta farar hula Civil Defence a jihar Nasarawa, Muhammad Gidado Fari ya ce ‘yan kundunbalar hukumar ne suka ceto wadanda aka yi garkuwa da su, sai dai masu garkuwan sun arce da gudu kafin jami’an nasu su isa dajin.
Daya daga cikin wadanda aka ceton ya ce sun sha azaba na tafiya mai nisa cikin daji da rashin abinci, hatta ma sai da suka biya kudin fansa.
A halin da ake ciki dai rundunar ‘yan sandan jahar Nasarawa ta ce ta damke mutane uku da ta ke zargi da fashi da makamin da yayi sanadin mutuwar jami’anta uku da ke tsaron lafiyar mataimakin gwamnan jihar da wasu mutane biyu.
Zainab Babaji na dauke da Karin bayani a cikin wannan rahoto:
'Yan Bindiga Sun Yi Awon Gaba da Magajin Garin Daura
‘Yan bindigar dan sun shiga cikin garin Daura suna harbe-harbe inda su ka yi awon gaba da magajin garin Alhaji Musa Umar.
Magajin Garin wanda shi ne hakimin garin na Daura mai tarihi a jihar Katsina, ya gamu da akasin ne bayan ya dawo daga masallaci ya zauna da wasu jama’a a kofar gidan sa.
Shaidun gani da ido sun bayyana cewa, maharan sun isa gidansa ne da mota kirar FIJO 406 suka yi ta harbi don firgita jama’a kafin dauke magajin gari.
Lamarin ya zama da tada hankali da ya kasancewa gidanshi yana tsakiyar babban garin Daura, aka kuma dauke hakimin gari ba tare da samun turjiya ba.
In za a tuna Hakimin Malumfashi ma marigayi Jostis Mamman Nasir ya taba cin karo da masu satar mtanen amma Allah ya kubutar da shi.
Yankin Kaduna,Katsina da Zamfara sun zama cikin halin damuwa ta masu satar mutane don samun kudin fansa da wani lokacin ya kan kai ga rasa rayuka.
Saurari hirar Nasiru Adamu El-hikaya da Alh Ya'u Chiroman Bakan Daura
Hanyoyin Najeriya, Sun Zama Makabartu Ba Mai Son Bi
Satar jama'a don neman kudin fansa a Arewacin Najeriya ya zama ruwan dare, da ake ganin babu wani abu da ya zama musiba ga al'umar a wannan lokacin kamar satar jama'a.
Wasu rahotannin na cewar cikin 'yan kwanaki biyu da suka gabata an sace mutane sama da 30 a hanyar Kaduna zuwa Abuja.
Mutane na ganin cewar hakan nada nasaba da yadda mahukunta ke nuna halin ko in kula akan wannan lamarin, wata mata dake bayyana ra'ayinta da cewar, ai don ba'a gabatar da wani hukunci mai tsanani ne yasa matsalar ke kara ta'azzara.
A bangare daya kuwa Kaftin Garba Shehu mai ritaya, yana ganin cewar rashin samar da isassun kayan aiki, da jami'an tsaro a wadannan yankunan ke kara sa abun yana daukar wani salo.
Don haka akwai bukatar mahukunta su tashi tsaye wajen samar da matakai da suka dace, don kawo karshen wannan matsalar da ta saka jama'a cikin halin ha'ulail.
Hassan Maina Kaina ya hana muna wannan rahoton.
Turawa Masu Saka Ido A Zaben Najeriya Sun Isa Kasar
Wata tawagar Tarayyar Turai da za ta sa ido akan babban zaben Najeirya da za a yi a watan gobe, ta iso Abuja babban birnin kasar, tawagar ta na karkashin jagorancin Uwargida Maria Arina, kuma tuni har mambobin tawagar sun gana da Ministan Harkokin Wajen Najeriya Mr.
Geoffrey Onyeama, a ma'aikatar da ke Abuja.
Maria Arina ta ce, Najeriya na da kima da daraja sosai a idon kasashen duniya, don haka zaben na watan gobe na da matukar muhimmanci, duba da ganin matsayin Najeriya a tsakanin idanan duniya.
Sannan tace akwai bukatar a gudanar da zabe na gaskiya da adalci, kuma a halin yanzu babban abinda ‘yan Najeriya su kafi bukata shi ne su aminta da wannan tsari.
Ministan Harkokin Wajen Najeriya Geoffrey Onyeama, ya tabbatarwa da Tarayyar Turai cewa, za a gudanar da zabe na gaskiya da adalci, kuma wanda duniya zatai na'am dashi.
Saurari rahoton Hassan Maina Kaina daga Abuja:
Rundunar Yan Sandan Najeriya Ta Nemi Jama'a Su Mika Makamansu
A wani mataki na shawo kan barazanar tsaro, Sufeto Janar na ‘yan sandan Najeriya, Mohammed Adamu, ya nemi jama'a su mika makamansu ga rundunar ba tare da bata Lokaci ba.
Da ya kewa Muryar Amurka karin bayani, CSP Al-mustapha Sani, na sashin hulda da jama'a na hedkwatar ‘yan sandan kasar ya ce dole ne a mika makami da aka mallaka ta kowacce irin hanya.
Rundunar ‘yan sandan ta ce, duk wanda ya mika makaminsa salin alin, to bai da damuwa; amma duk wanda ya yi kememe ya ki mika makaminsa, kuma aka kama shi to lalle zai yaba wa aya zaki.
Har ila yau rundunar ta ce tuni jami'anta masu leken asiri suka dukufa wajen aiki ta karkashin kasa don daukar mataki kan duk wadanda basu mika makaminsu ba.
Saurari cikakken rahoton daga Hassan Maina Kaina a Abuja:
Kwararru Sun Nemi a Magance Matsalar Shaye-Shaye a Najeriya
Matsalar shaye-shaye a tsakanin al’umma na daga cikin dalilan da ke haddasa karuwar masu tabin hankali a Najeriya, kamar yadda bincike ya nuna.
Ma'aikatar lafiya ta ce akalla akwai masu tabin hankali tsakanin miliyan 40 zuwa miliyan 60 cikin al’ummar kasar da yawansu ya kai miliyan 200, da ke kasar.
A cewar Evangelist Joel Hammajulde Gashaka, da ke aikin kula da masu tabin hankali da wasu cututtuka a garin Lafia, fadar Jihar Nasarawa, matakan da gwamnatin tarayya ta dauka na hana ta’ammali da maganin Tramadol, ya saukaka yawaitar wadanda ake kawo masa don taimaka ma su.
Idi Uba Suleiman wanda ya sami tabin hankali ta hanyar shaye-shayen miyagun kwayoyi ya ce ya fara shaye-shayen ne don ya sami marmarin cin abinci.
Ita ma Lydia Shikku ta ce a wani lokaci can baya har ta kashe jaririyarta saboda ba ta san halin da ta ke ciki ba.
Saurari cikakken rahoton Zainab Babaji daga Jos:
Yadda Najeriya Ke Kashe Dubban Biliyoyi Wajen Shigar Da Man Fetur
Najeriya tana kashe naira tiriliyan 2.
6 akan shigo da man fetur a cikin watanni tara.
Wani rahoto da hukumar kididdiga ta NBS ta fitar ya nuna cewa a tsakanin Janairu da Satumbar wannan shekara adadin kudin ya karu da kashi 12.
9, wato Naira triliyon 2.
289 da aka gani a zangon watannin uku-uku na farkon na shekarar da ta gabata.
Adadin kudin da kasar ta kashe cikin watanni tara (wajen shigo da mai) ya kai kashi 28.
3 cikin dari na kasafin kudin kasar da aka yi na naira triliyon 9.
12 a shekarar 2018, kamar yadda jaridar Vanguard ta wallafa a shafinta na yanar gizo.
Sannan ya kai kashi 36 cikin 100 na adadin kudin Naira triliyon 7.
17 da aka bukata na karin kudin kasafi.
Hakan na faruwa ne a daidai lokacin da hukumar matatar man kasar ta NNPC, ke cewa gwamnatin ta biya Dillan mai Naira biliyan 236, a matsayin wani kaso na farko daga cikin basussukan tallafin mai da dillalan ke bin gwamnatin ta Najeriya.
Mambobin kungiyar masu kula da depo-depo na mai da na dillalan man, DAPPMAN sun tabbatar da cewa gwamnati ta biya su wadannan kudade, kamar yadda suka tabbatarwa da jaridar Vanguard.
Wani jami’in kamfanin matatar man fetur din ta Najeriya, Mr.
Henry Ikem-Obih, ya fadawa jaridar ta Vanguard cewa tun a ranar Larabar da ta gabata aka tanadi kudaden, wadanda suka fito a matsayin takardu masu daraja, kuma a ranar Litinin dillalan suka karba.
Amma ya ce, sai a watan Janairun badi za su zama tsurar kudi.
Saurari hirar da Ibrahim Ka'almasi Garba ya yi da mai fashin baki kan harkokin yau da kullum, Aminu Sule kan wannan batu:
Yadda Aka Kashe 'Yan Sanda Aka Sace Ma'aikatan Kamfanin Shell
‘Yan sanda a jihar Rivers da ke yankin Niger Delta mai arzikin mai a Najeriya, sun tabbatar da sace wasu ma’aikatan kamfanin mai na Shell.
Wasu ‘yan bindiga sun yi wa ma’aikatan na Shell kwantan bauna, suka kashe ‘yan sandan da ke kare lafiyar ma’aikatan da direban motarsu suka yi awon gaba da su.
Lamarin ya faru ne a kan hanyar Rumuji da ke karamar hukumar Aboa a yankin Ahoda ta Yamma.
“Lallai mun tabbatar da sace manyan ma’aikatan kamfanin man Shell….
Kuma a tsaye muke, mu tabbatar da cewa mun ceto su.
" Inji kakakin rundunar ‘yan sandan jihar ta rivers, Emoni Nnamdi.
Wani kakakin kamfanin man na Shell, shi ma ya tabbatar da aukuwar lamarin.
"Kamfanin man fetur na Shell da ke Najeriya, na cike da alhini yayin da yake tabbatar da harin da aka kai kan ma'aikatansa da jami'an tsaron na gwamnati a yankin Rumuji da ke jihar Rivers a kan hanyar East/West.
"Wasu rahotanni na nuni da cewa, maharani suna magana da iyalan mutanen da aka sace, kuma har sun nemi kudin fansa Naira miliyan 40.
Ko da yake, rundunar ‘yan sandan ta ce ba ta da masaniya kan wannan batu.
“Ba mu da wannan bayani, ya kamata iyalansu su zo mu yi aiki tare domin a ceto su.
" Inji Nnamdi.
Ya kara da cewa, ba za su yi amfani da karfin bindiga ba domin suna so su ceto wadanda aka yi garkuwa da su cikin koshin lafiya.
Saurari cikakken rahoton Lamido Abubakar Sokoto daga yankin Niger Delta:
Sojojin Saman Najeriya Sun Yi Luguden Wuta Akan 'Yan Ta'adda
Shelkwatar rundunar sojojin saman Najeriya, tace jiragen ta sun kai farmaki tare da rugurguza daya daga cikin manyan sansanonin mayakan 'yan ta'adda na ISWAP a yankin tafkin Chadi.
Mai magana da yawun shelkwatar ya shaidawa VOAHausa cewar, wani gaggarumin hari da suka kai ta sama, inda suka dinga luguden wuta akan 'yan ta'addan a sirin yankin Chadi yayi nasara.
Shugaban ya kara da cewa jiragen su masu leken asiri suka tattaro masu mahimman bayanai, nan take suka dauki jiragen yakin su na Alfa Jet suka kai hari kan 'yan ta'addan.
Ya kuma cewa sabo da wannan hari da suka kai, sun rugurguza kayan amfanin 'yan ta'addan da kuma na'urar su ta wutan lantarki da sauran kayan amfanin su.
A saurari cikakken rahoton wakilin Muryar Amurka Hassan Maina Kaina.
Ana Ci Gaba Da Zaman Dar-Dar A Garin Shinkai Na Jihar Taraba
Wasu mazauna kauyen Shinkai na karamar hukumar Wukari da ke jihar Taraba, sun fara guduwa su na barin gidajen su, bayan barazanar da aka yi musu na cewar za a kawowa kauyen na su hari, saboda zargin da ake yi musu na kashe wani jami'in soja.
Mazauna garin sunce wasu mutane sanye da kaki sun zo kauyen nasu ranar Lahadi, inda suke zargin cewa an kashe musu dan uwansu.
Shiko Mista Simon Dogari, kwamishinan yada labarai na jihar ta Taraba, ya ce sun samu rahoton cewa akwai matsala a kauyen Shinkai, bayan rikicin da aka yi tsakanin makiyaya da kuma wasu sojoji da ake tunanin 'yan "Operation Whirl Stroke" ne, rikicin ya sa an kashe daya daga cikin sojojin.
Kwamishinan ya ce shima yana mamakin yadda aka yi sojojin da aka tura su aiki jihar Binuwai, su ke shigowa jihar Taraba.
Ya ce amma zuwa yanzu, an saka shugaban karamar hukumar Wukari, akan ayi bincike kwakkwara akan lamarin.
Kawo yanzu itama rundunar 'yan sandan jihar ta bakin kakakinta David Misal tace tana bincike kan wannan batu.
Ga rahoton Ibrahim Abdul'aziz.
Gwamnatin Najeriya Ta Amince Da Matakin Korar Walter Onnoghen
Kotun da’ar ma’aikata ta kama Walter Onnoghen da laifin mallakar dukiyar da ta zarce hankali, kuma aka kwace ta aka mayar ga gwamnatin tarayyar Najeriya.
Haka kuma an sauke shi daga mukaminsa tare da hana shi rike kowanne irin mukami har sai bayan shekaru 10.
Gwamnatin tarayya ta fito fili ta goyi bayan hukuncin da aka dauka akan Alkalin Alkalai, tana mai cewa wannan babban darasi ne ga sauran Alkalai da lauyoyi da sauran ‘yan kasa wadanda za a iya kamawa da laifukan cin hanci da rashawa.
Tun farko dai Majalisar masu shari’a ce ta baiwa shugaba Buhari shawara kan ya sauke Alkalin Alkalai daga kan aiki, domin a kare mutuncin shari’a da mutuncin ‘kasa.
Domin jin cikakken rahotan saurari rahotan Umar Faruk Musa.
Kotunan Sauraren Korafe-korafen Zabe Sun Fara Aiki
Bayan kammala zabuka a Najeriya, alkalan kotuna na musamman da aka kafa domin saurarom shari’un zabe sun fara aiki a jihohi daban daban na kasar.
Hakan dai na zuwa ne a daidai lokacin da ‘yan kasar ke fatan alkalan sun kamanta adalci, yayin da masana dokoki da shari’a ke ganin kwaskwarimar da aka yi wa dokokin da suka shafi yanayin aikin kotunan zai ba su damar gudanar da hukuncin cikin hanzari.
Tun a cikin watan Fabrairun bana mai rikon mukamin babban jojin Najeriya ya rantsar da alkalan da za su saurari korafin zaben wadanda aka zabo su daga manyan kotunan tarayya da na jihohi da kotunan daukaka kara na shari’ar Musulunci da na customary.
A karkashin tsarin, akwai kotunan da aka kebe za su saurarin shari’un da suka shafi korafi akan zaben shugaban kasa sai na zaben gwamnoni kana da wadanda aka dorawa alhakin lura da shari’un ‘yan majalisar dokoki na kasa da na jiha.
Dr Nasiru Adamu Aliyu Malami a tsangayar nazarin aikin lauya a jami’ar Bayero Kano ya ce kwaskwarimar da aka yi wa wasu sassan kundin tsarin mulkin Najeriya masu nasaba da shari’un zabe da gyaran wasu bangarori na dokar zabe, wani ci gaba ne a tsarin tafikar da shari’un zabe.
Tun bayan da Najeriya ta koma tafarkin dimokaradiyya shekaru 20 da suka shude, zargin cefanar da hukuncin shari’ar zabe ke yawo akan alkalan kasar.
Bayanai sun nuna yanzu haka, akwai kararraki fiye da 30 a gaban kotun shari’ar zabe ta jihar Kano wadda ake sa ranza za ta fara aiki gadan-gadan a makon da muke ciki.
Saurari cikakken rahoton Mahmud Ibrahim Kwari domin karin bayani:
Dangantaka Ta Yi Tsami Tsakanin Najeriya Da Afirka Ta Kudu
Yanzu haka dai ‘yan Najeriyar na bayyana mabanbantan ra’ayoyii da kuma matakai akan kamfanonin Afirka ta kudu dake aiki a Najeriya.
A jiya ne dai hukumomin Najeriya suka umarci jakadan kasar a Afrika ta kudu da ya koma gida, Inda su-ma mahukunta a Afrika ta kudun suka janye nasu jakadan a Najeriya.
Hakan dai na nuna, yadda alakar diplomasiyya ke kara tabarbarewa a tsakanin kasashen biyu.
A nasu bangaren, kamfanoni da cibiyoyin hada hadar kasuwanci mallakar kasar Afirka ta kudu a Najeriya kamar Kamfanin Sadarwa na MTN, da kantin Shoprite, na fuskantar kauracewar wasu abokan huldar ‘yan Najeriya.
Koda yake tun a shekaranjiya talata kamfanin MTN ya bada sanarwar rufe ofisoshin sa a sassan Najeriya bayan farmakin da wasu a jihar Legas suka kaiwa ofishini, amma kantin shoprite a Kano ya kasance a bude.
Ga cikakken rahoton daga wakilin Muryar Amurka Mahmud Ibrahim Kwari.
Kungiyar Fulani Na So Gwamnatoci Su Dama Da Ardodi
Kungiyar matasan Fulani ta Jonde Jam, ta bukaci gwamnatoci da su bada muhimmanci ga tattaunawa da Ardodi wajen cimma manufofinsu da zai amfani makiyaya.
Shugaban kungiyar matasan Fulani ta Jonde Jam a Najeriya, Alhaji Saidu Maikano, ya ce, Ardodi sun fi kusa da al’umma, kuma ko a zamanin turawa sun bi ta hannun Ardodi ne don cimma manufar gwamnati.
Kwararre a harkar dabbobi a Najeriya, Farfesa Garba Sharubutu, ya ce, tsarin da gwamnatin tarayya ta bullo da shi na samar wa makiyaya saukin kiwo, ta yi ne don magance matsaloli.
Ga cikakken rahoton wakiliyar Muryar Amurka Zainab Babaji daga Jos.
Ana Zargin Sanata Elisha Abbo Da Cin Zarafin Wata Mata
Ana ci gaba da ce-ce-ku-ce dangane da zargin cin zarafin wata mata da wani sanatan majalisar dokokin Najeriya ya yi, wacce wani hoton bidiyon ya nuna yana dukan ta, bidiyon da yanzu haka ya karade shafukan sada zumunta.
Jama'a da dama hade da kungiyoyin kare hakkin bil adama na ta kira ga Sanata Elsiha Abbo ya sauka daga mukaminsa bayan bullar wannan zargi na cin zarafi.
Lamarin ya faru ne a wani kantin sayar da robobin yin jima'i a Abuja kamar yadda bidiyon ya nuna.
A cikin bidiyon wanda na'urar daukan hoton shagon ta dauka, an nuna wani mutum yana wanka wa wata mata mari bayan kaurewar wata takaddama da ta taso.
Tuni dai rundunar 'yan sandan Najeriya ta kaddamar da bincike kan wannan al'amari.
Wakilin Muryar Amurka a Adamawa, jihar da Sanatan ya fito, ya ruwaito cewa al'umar mazabar yankin da Abbo ya fito ta nuna damuwarta kan aukuwar wannan lamari.
Baya ga haka, ita ma jam’iyyarsa ta PDP, za ta gudanar da na ta binciken a cewar Sakatarenta Hon.
Abdullahi Adamu Prembe.
Kungiyoyin kare hakkin bani adama irin su Centre for Human Rights Advocacy ta ce dole a binciki wannan zargi, inda shugabanta, Komared Gambo Daud, ya nuna takaicinsa bisa aukuwar wannan lamari.
Ga cikakken rahotun wakilin Muryar Amurka Ibrahim Abdul-'Aziz daga Yola.
Musulmi A Jihar Imo Sun Yi Kira Ga Zaman Lafiya
Malam Bashar Uwakwe shine shugaban majalisar Musulmi na jihar Imo, kuma ya ce "Sakona ga 'yan Najeriya shine su nemi zaman lafiya, su kuma kaurace wa hargitsi da kuma duk abin da na iya tada hankalin jama'a.
Ya kuma kara da yin kira ga kasar, daga hukumomi zuwa talakawa, da kowa ya tabbatar da zaman lafiya a duk inda yake, saboda wuce gona da iri baida wani amfani.
Sai kuma Oba Musibau Oladeji, sarkin Yarbawa na jihar Imo ya dora akan batun cewa "Mu rungumi zaman lafiya saboda rashin tsaro na yiwa kasar barazana a halin yanzu.
Yace yakamata gwamnati ta tashi tsaye ta dauki kwakkwarar mataki akan wannan batun, saboda matukar ba a mayar da hankali akan wannan ba, hakan na iya wargaza kasar.
Daga bisani, mai taimakawa gwamna Emeka Ihedioha na jihar Imo akan lamuran Arewa, Hon.
Hassan Yahaya Babidi ya yi matukar yabawa gwamnan don goron Sallar da ya raba wa al'ummar Musulmi a wannan lokacin Sallah.
Shima Garkuwan Hausawa na jihar Imo, Alhaji Suleiman Ibrahim Suleiman ya mika sakon godiya ga gwamnan.
Ga rahoton wakilin Sashen Hausa Alphonsus Okoroigwe daga Owere:
Mabanbantan Ra'ayoyi Da Masana Ke Bayyanawa Kan Dage Zaben Najeriya
Kwana guda bayan dage babban Zaben Najeriya, masu shari da manazarta, na ci gaba da bayyana ra’ayoyi masu karo da juna dangane da matakin da hukumar zabe ta INEC ta dauka.
A daren ranar Juma’a shugaban Hukumar zaben ta INEC, Farfesa Mahmood Yakubu, ya bayyanawa ‘yan Najeriya cewa, hukumar ta dage zaben, saboda wasu matsaloli da ta fuskanta da suka shafi raba kayayyakin zabe.
Wannan mataki ya sa ‘yan Najeriya na ta yin suka yayin da wasu ke cewa hakan shi ya fiyewa kasar.
“Zai zamanto cewa kasashen duniya za su daina ganin mu da kima, mun kawo jama’a da yawa daga kasashe da yawa, ka ga wannan babbar asara ce domin za ka biya wadanna mutanan ne ko su koma gida.
" Inji shugaban Cibiyra Raya Dimokradiyya da Ci Gaba, Dr.
Kole Shettima.
A ranar 16 ga watan nan na Fabrairu aka tsara za a yi zaben shugaban kasa da na ‘yan majalisu, sannan a yi na gwamnoni a ranar 2 ga watan Maris.
Amma yanzu INEC ta dage zaben na shugaban kasa zuwa 23 ga watan nan, sannan na gwamnoni ranar 9 ga watan Maris.
To amma wasu masu sharhi sun yi maraba da wannan matakin na INEC.
“A jawabin da shugaban INEC Prof.
Mahmood ya yi, ya kawo dalilai da yawa, ya ce dagawan da aka yi ya fi alheri akan a ci gaba, domin ya ce idan an ci gaba a haka, za a samu matsaloli.
" Inji Dan Masanin Fika, Alhaji Baba Ba'abba mai sharhi kan al’amuran yau da kullum.
Yanzu dai an zuba ido a ga zuwa ranar ta 23, lokacin da za a gudanar da wannan zaben.
Saurari cikakken rahoton Hassan Maina Kaina:
Yadda Aka Gudanar Da Zaben Gwamnoni Da Abin Da Ya Biyo Baya
Rahotanni daga Najeriya na cewa, ana can ana kidyar kuri’u bayan zaben gwamnoni na majalisun jihohi da aka yi a karshen makon da ya gabata.
Masu kada kuri’a a Najeriya, sun jefa kuri’unsu a 29 daga cikin jihohi 36 a jiya Asabar, a wannan kasa da ta fi girma a bin tafarkin mulkin dimokaridiyya a nahiyar Afirka.
Rahotanni sun yi nuni da cewa an tura dumbin dakaru zuwa wasu yankuna da kuma samun hare-hare akan kayayyakin zabe.
Zaben gwamnonin, wanda aka yi shi tare da na ‘yan majalisun jihohi, na zuwa ne makonnin biyu bayan na shugaban kasa da na 'yan majalisun tarayya da aka yi makonni biyu da suka gabata, wanda shugaba mai ci, Muhammadu Buhari ya samu wa’adi na biyu.
Tun da farko, an yi hasashen cewa, wannan zabe, zai kasance mai zafi a wasu sassan kasar, yayin da manyan jam’iyyun kasar ke kokarin samun rinjaye a jihohin, wadanda wasunsu, suke da kasafin kudin da ya fi na wasu kasashen Afirka.
Kudu Maso KudanciA Jihar Rivers da ke fama da tashe-tashen hankula, jihar da ke kudancin Najeriyar, rahotanni sun ce an jibge dakaru da dama.
“Zabe ya gudana, amma an kashe mutane biyu, har da tsohuwar shugabar mata ta jam’iyyar APC, ‘yan bindiga ne suka harbe ta.
" Wani mazaunin yankin ya fadawa wakilin Muryar Amurka a yankin na Niger Delta, Lamido Abubakar Sokoto.
Rahotanni na cewa a jihar Akwa Ibom, an dan samu tashin hankali, inda jami’an tsaro suka harbe wani mutum da ya yi yunkurin sace akwatin zabeMai magana da yawun rundunar ‘yan sanda jihar Rivers, Mr.
Emoni Nnamdi, ya ce an baza sama da jami’an tsaro dubu 50 a yankin.
Hukumomin cikin gida, sun tabbatarwa da kamfanin dillancin labarai na Associated Press cewa, an kona wasu kayayyakin zabe a jihar Benue da ke tsakiyar arewacin Najeriya da kuma jihar Ebonyi da ke kudanci.
Arewa Maso GabashiA can jihar Borno mai fama da rikicin Boko Haram, rahotanni sun ce an samu yunkurin da wasu mahara suka yi na kai hari a karamar hukumar Mafa.
Amma bayanai sun yi nuni da cewa an dakile harin, wanda ake tunanin ‘yan kungiyar Boko Haram ne suka yi kokarin kai shi.
“Jiya, an kawo ma su hari, amma ba tsoro ba gudu, sun fito kwansu da kwarkwatarsu sun kada kuri’arsu.
Zuwanmun nan, zai karawa jama’a kwarin gwiwa.
" Inji gwamnan jihar Kashim Shettima, wanda ya zai kammala wa'adinsa na biyu.
Takarar gwamna a jihar ta Borno, ana yi ne tsakanin dan takarar APC, Farfesa Babagana Ummaru Zulum da abokin hamayyarsa na jam’iyyar PDP, Alhaji Muhammad Imam.
A jihar Adamawa da ke makwabtaka da jihar ta Borno, yanzu haka da alama za ta leko ta koma, game da zaben gwamnan jihar.
Daya daga cikin jam'iyyu 29 da suka tsaya takara a jihar, na zargin hukumar zabe INEC, da cire tambarin jam'iyyar a kan takardar zabe.
Sai dai da wakilinmu Ibrahim Abdulaziz, ya tuntubi kwamishinan hukumar zaben ta INEC, a jihar Adamawan, Barrister Kassim Gana Gaidam, ya ce ba su da masaniya, don haka babu abin da za su ce a yanzu.
A jihar ta Adamawa, gwamna Bindo Jibrilla na neman wa’adi na biyu.
Rahotanni kuma daga Taraba na cewa a na ci gaba da hada sakamakon zaben, koda yake an koka a wasu yankunan jihar kan yadda zaben ya gudana.
Arewa Maso YammaciA Jihar Jigawa kuwa, dan takarar jam’iyyar PDP mai adawa, Malam Ibrahim Ningim ya yaba da yadda aka gudanar da zaben.
“Ya zuwa yanzu dai komai yana tafiya yadda ya kamata, duk da cewa kasan shi zabe ba ya rasa dan kuka can da dan ciwo can.
" Inji Ringim.
Ringim na karawa ne da gwamna mai ci, Alhaji Muhammad Badaru Abubakar, wanda shi ma ya yaba da zaben da aka yi.
“Kamar dai yadda muke ji, abubuwan suna tafiya da kyau, kuma mutanenmu da suke dawowa daga wajen zabe, suna gayamana cewa da yardar Allah, akwai nasara.
" Inji Badaru.
A Kano kuwa, wacce ke makwabtaka da jihar ta Jigawa, a jiya Asabar, wasu mutane sun fita kan tituna suna murnar samun nasara a zaben, lamarin da ya sa hukumar zaben ta fitar da sanarwar cewa babu sakamko ko daya da ya shiga hannunta, saboda haka mutane su koma gidajensu.
Rundunar 'yan sandan jihar ma ta yi Allah wadai da hakan, inda ta gargadi masu yunkurin ta da zaune tsaye.
Zaben na jihar Kano, ya ja hankalin jama’a da dama yayin da gwamna Ganduje mai ci na jam’iyyar APC ke neman wa’adi na biyu, shi kuma Abba K.
Yusuf na babbar jam’iyyar adawa ta PDP ke kalubalantar shi.
Jama’a da dama a jihar ta Kano na ganin takarar ta fi zafi ne tsakanin wadannan manyan jam’iyyu biyu, ko da yake, akwai Malam Sagir Takai na jam’iyyar PRP da shi ma ake ganin zai taka rawar gani.
Wani abu da ya fito karara a wannan zabe na gwamnoni a sassan da aka yi zaben, shi ne, yadda aka samu karancin fitar masu kada kuri’a, lamarin da rahotanni suka ba da dalilai da dama.
Misali, a yankin Niger Delta, bayanai sun yi nuni da cewa jami’an tsaro da aka jibge, su suka hana masu kada kuri'a fita rumfunan zabe.
Amma sabanin hakan, a jihar Sokoto, wakilinmu Murtala Faruk Sanyinna, ya ce a wasu rumfunan zaben, adadin mutanen da suka fita, har ya fi na zaben shugaban kasa da na ‘yan majalisun tarayya da aka yi makonni biyu da suka gabata.
Takarar mukamin gwamna a jihar ta Sokoto wacce ita ma ta zafafa, ana yi ne tsakanin gwamna Aminu Waziri Tambuwal mai ci na jam’iyyar PDP da kuma tsohon mataimakinsa Ahmed Aliyu na jam’iyyar APC mai hamayya.
Gwamnatin Amurka Na Shirin Hana 'Yan Kasashe 5 Visa
Shugaban kwamitin labaru na majalisar wakilan Najeriya Abdulrazak Namdas, ya ce majalisar za ta dauki matakai don kaucewa shirin Amurka na sanya kafar wando daya, da kasashen da mutanen su kan shantake bayan karewar izinin zaman su na gajeren zango.
Namdas a zantawa da Muryar Amurka, na magana ne kan shirin gwamnatin shugaba Donald Trump, na daukar matakai masu tsauri wajen ba da “VISA" ga ‘yan kasashen da jama’ar su kan shantake a Amurka bayan karewar izinin.
Cikin kasashen da matakin na Fadar WHITE HOUSE zai shafa, akwai kasashen Afurka 5 da su ka hada da Najeriya, Chadi, Saliyo, Eritrea da Laberiya.
Matakan da Amurka ke shirin dauka sun hada da takaita izinin zaman ko tsaurara samun izinin, da kuma daukar karin matakan zafafa hanyar samun “VISA" ta dalibai da masu zuba jari.
Majalisar wakilan Najeriya, inji Namdas za ta bi matakan wayar da kan masu shiga Amurka daga Najeriya don mutunta ka’idar izinin shiga kasar, don gudun kar hakan ya jawo rudanin diflomasiyya tsakanin kasashen biyu.
Namdas na da ra’ayin cewa mutuncin ‘yan Najeriya ya farfado karkashin gwamnatin shugaba Buhari.
Ga rahoton Nasiru Adamu El-Hikaya.
Najeriya Ta Lallasa Kamaru Da Ci 3-2
Tawagar ‘yan wasan kwallon kafa ta Najeriya Super Eagles.
ta samu nasarar shiga zagayen gab da na kusa da na karshe, wato quarter finals bayan da ta doke Kamaru.
‘Yan wasan Najeriya sun doke takwarorinsu na Indomitable Lions ne da ci 3-2 a zagayen ‘yan 16 da aka shiga.
Hakan na nufin an yi waje-rod kenan da Kamaru a gasar, wacce ita ke rike kofin.
Najeriya ce ta fara zura kwallo a ragar Kamaru ta hannu dan wasanta Odion Ighalo.
Amma ‘yan wasan Kamaru sun yunkuro suka farke kwallon farko har ma suka kara wata ta biyu, lamarin da ya ba su damar shiga gaban Najeriya da ci 2-1 kafin a je hutun rabin lokaci.
Jim kadan bayan dawowa daga hutun rabin lokacin ne Najeriya ta yi kukan kura ‘yan wasanta Ighalo da Alex Iwobi suka zura kwallaye daya-daya – lamarin da ya kai wasan ga 3-2, aka kuma tashi a haka.
Nan ba da jimawa, Masar mai masaukin baki za ta fafata da Afirka ta Kudu - wanda ya yi nasara shi zai hadu da Najeriya.
Gwamnan Jahar Bauchi Ya Sha Alwashin Sulhunta Sarki Sanusi Da Gwamna Ganduje
Gwamnan jahar Bauchi, Abdulkadir Bala Muhammed Kauran Bauchi, ya kuduri aniyar ganin an kawo daidaito a rikicin da ya faru tsakanin gwamnan Kano Abdullahi Umar Ganduje da kuma mai martaba Sarkin Kano Muhammadu Sunusi na biyu.
Kauran Bauchin ya yi wannan furucin ne a fadar gwamnatin jahar Bauchi, a lokacin da tawagar da sarkin Kano ya tura bisa jagorancin Makaman Kano, Alhaji Abdullahi Sarki Ibrahim, domin Kai ziyarar taya shi murnar nasarar lashe zaben kujerar gwamnan jihar Bauchi.
A jawabinsa, gwamnan jahar Bauchi Abdulkadir Bala Muhammed Kauran Bauchi, ya bayyana takaicinsa dangane da yanayin da masarautar Kano ta samu kanta ciki, ya ce Kano ita ce abin misali ga dukkan bahaushe da kuma arewacin Najeriya, sabili da haka wargaza ta babbar gobara ce da ya kamata a kasheta.
Tunda farko kuwa, jagoran tawagar, Makaman Kano Alhaji Abdullahi Sarki Ibrahim, ya fayyace wa gwamnan makasudin kawo ziyarar da mai martaba Sarkin Kano Muhammadau Sunusi na biyu ya umurce su da su kawo.
A gefe guda kuma, gwamnan jihar Bauchin ya kai mubaya’a fadar shugaban kasa Muhammadu Buhari, domin fayyace masa yadda abubuwa ke gudana a jahar Bauchi a siyasance.
Ga Rahoton Abdulwahab Muhammed Cikin Sauti.
An Dakatar Da Ayyukan UNICEF  a Arewa Maso Gabashin Najeriya
Rundunar sojin Najeriya, ta dakatar da ayyukan Asusun Tallafawa kananan yara na Majalisar Dinkin Duniya UNICEF a yankun arewa maso gabashin kasar.
Wata sanarwa dauke da sa hannun mai taimakawa darektan yada labarai, Col.
Nyema Nwachukwu, ta nuna cewa, asusun ba ya gudanar da ayyukan da ke gabansa.
Sanarwar ta ce “daukan wannan mataki ya zama dole, lura da cewa asusun ya yi watsi da ayyukan da ya kamata ya gudanar na kula da yara kanana da taimaka wa mutanen da suka tagayyara, a maimakon haka, sai ya mayar da hankalinsa kan horar da mutane kan yadda za su rika tattaro bayanan sirri da ke kawo cikas ga ayyukan yaki da ake yi da ‘yan ta’adda.
"Rundunar sojin ta Najeriya ta kumace asusun yankan yi zargin da ba shi da tushe kan cewa dakarun Najeriya na cin zarafin mutane, kamar yadda jaridar Premium Times da ake wallafawa a yanar gizo ta bayyana.
Ya zuwa lokacin wallafa wannan labari asusu na UNICEF bai ce uffan ba kan wannan mataki da aka dauka akansa.
An Samu Rashin Jituwa Tsakanin Jami'an Tsaro Da Jama'ar Adamawa
Mazauna garin Gurin dake kan iyakar Najeriya da Kamaru sun bayyana cewa takaddamar ta taso ne da jama’an garin suka fito jerin gwano, don nuna fushin su game da matsalar yawaitar garkuwa da jama’a da ake yi domin neman kudin fansa, da kuma tursasawa masu ababen hawa da ake zargin wasu jami’an tsaro ke yi domin karbar cin hanci.
Kuma wannan ya zo ne yayin da aka kafa dokar hana hawa mashin mai kafa biyu a fadin jihar.
Da farko dai sai da mazauna garin suka yi jerin gwano zuwa fadar hakimin garin domin mika kukan su, amma kuma daga baya sai lamarin ya kazance, yadda aka ji daga bakin wasu da al'amarin ya shafa.
Da wakilin Muryar Amurka ya tuntubi kakakin rundunan 'yan sandan jihar Adamawa DSP Suleiman Yahya Nguroje, yace tuni aka tura manyan jami’an tsaro zuwa yankin don gano abun da ya faru.
Gwamnatin jihar Adamawa ta fitar da wata sanarwar gaggawa ta hannun babban sakataren dindindin na ma’aikatar yada labarai Mr Polycarp Ayuba, inda ta bukaci jama’ar yankin da su kwantar da hankulansu za’a dau mataki.
A saurari cikakken rahoton wakilin Muryar Amurka Ibrahim Abdul'aziz
Kungiyar 'Yan Shi'a Ta Cika Shika-Shikan Zama Kungiyar 'Yan-Ta'adda
Hakkin kowace gwamnati ce a ko ina ta dauki matakan da suka dace don kare ‘yan kasarta, da dukiyoyin su.
Hukuncin da kotu ta dauka na ayyana kungiyar ‘yan Shi’a, a matsayin kungiyar ‘yan ta’adda abune da ya dace.
A duk lokacin da wani ko wasu ke kokarin tada zaune tsaye ko kuma suke kokarin take doka, to babu shakka gwamnati na da hurumin daukar matakan da suka dace.
Kungiyar ‘yan Shi’a a Najeriya ba kawai kin bin dokokin kasa takeba, harma da hasarar rayukan ‘yan kasa dama jami’an tsaro take kawowa, don haka ta cika duk wasu shika-shikan shiga cikin jerin kungiyoyin ‘yan ta’adda.
Hukuncin da kotu ta dauka na ayyana kungiyar a matsayin kungiyar ‘yan ta’adda, bashi da alaka ko dangantaka da yanki ko kabilanci.
Hukunci ne da yayi dai-dai da irin take-take da mabiya kungiyar keyi.
Hakan shiyasa gwamnatin tarayya garzayawa kotu don neman bahasi akan dabi’un mabiya kungiyar.
Tsohon ministan Shari’a kenan kuma daya daga cikin mutane da shugaba Muhammadu Buhari ya zaba, don aiki da su a karo na biyu Abubakar Malami, a wata tattaunawa da sashen Hausa yayi da shi a safiyar yau Asabar.
Ofishin Jakadancin Amurka Ya Yiwa 'Yan Jarida Bita Kan Zaman Lafiya
Hukumar wanzar da zaman lafiya da sasanta al’umma a jahar Pilato ta shirya taron bita wa ‘yan jarida kan yadda zasu gudanar da aikinsu da zai taimaka wajen samar da zaman lafiya, maimakon ruruta wutar rikici.
Taron bitar wanda ya sami tallafin ofishin jakadancin kasar Amurka a Najeriya, ya kara tunatar da ‘yan jarida daga kafofin watsa labarai na ciki da ketare kan muhimmancin hadin kan al’umma.
Shugaban hukumar wanzar da da zaman lafiya a jahar Pilato, Joseph Lengman yace ‘yan jarida na da gagarumin gudummowa wajen samadda zaman lafiya da bukasar kasa.
Mahalarta taron da Sashen Hausa ya yi hira da su sun bayyana cewa, sun karu sosai.
Saurari cikakken rahoton Zainab Babaji.
Najeriya: Kungiyar Ma'aikatan Jami'o'i Ta Shiga Yajin Aikin Gargadi
Mambobin da shugabannin kungiyar ma'aikatan sun fara wannan yajin gargadi ne, domin matsawa gwamnatin tarayya ta aiwatar da yarjjejeniyar data kulla da kungiyar shekaru 10 da suka gabata.
Tun a shekara ta 2009 ne uwar kungiyoyin ta hannun kwamitin koli na hadin gwiwa, suka amince tare da rattaba hannu akan yarjejeniyar wadda ta kunshi batun samar da kudaden alawus, da samar da kayayyaki, da inganta muhallin aiki, kuma da batun daya shafi makarantun firamare dana sakandare na ‘yayan ma’aikatan jami’a.
Koda yake bayan shekaru, gwamnati ta fitar da kudaden alawsus din da tayi alkawari, amma ta danka su ga hannun kungiyar malaman jami’a ta ASSU, ita kuma nan take ta kwashe kashi 80, ta mika ragowar kashi 20 ga kungiyoyin ma’aikatan da ba sa koyarwa.
Amma masu sharhi akan lamuran ilimi a Najeriya na alakanta wannan takaddama da rashin jajircewa, da kuma yanayin rashin mutunta yarjejeniya daga bangaren gwamnati.
A ranar Juma’a mai zuwa ne wa’adin yajin aikin na gargadi zai kammala, kuma a hirar su da wakilin Muaryar Amurka, Komared Mohammed Jaji ya yi tsokaci game da mataki na gaba.
Rahotanni daga Jami’o’in mallakar gwamnati a sassan Najeriya na nuna cewa, mambobin kungogiyin ma’aikatan sun amsa kira ga umarnin kungiyoyin su.
A saurari cikakken rahoton wakilin Muryar Amurka Mahmud Ibrahim Kwari.
Majalisar Dinkin Duniya Ta Zabi Mutane 25 Su Jagoranci Magance Tamowa
Rahoton da wata kungiya dake taimakawa kan muhimmancin abinci mai gina jiki, mai suna "Scaling up Nutrition" ta fitar, ya bayyana cewa mutum guda cikin mutane uku a fadin duniya na fama da tamowa ko rashin abinci mai gina jiki.
Kan haka Majalisar Dinkin Duniya ta zabi Aliko Dangote, da shugaban bankin raya Afirka, da wassu mutane 25 a fadin duniya su jagoranci magance matsalar tamowa, kafin shekara 2030.
Duk da kokarin da hukumomi ke yi na dakile matsalar tamowa, bayanai na nuni da cewa akwai dimbin masu fama da lalurar, musamman a yankunan da aka sami yake-yake.
A saurari cikakken rahoton daga wakiliyar Muryar Amurka Zainab Babaji.
Wasu 'Yan Bindiga Sun Harbe Dan Takarar Sanata A Jihar Oyo
A jiya Asabar ne wasu mutane da kawo iyanzu ba’a san ko su wanene ba suka harbe dan takarar sanata a tutar jam’iyyar African development party, wato ADP, Hon.
Temitope Olatoye, da aka fi sani da suna “Sugar", a kauyen Elesu Lalupon, a cikin karamar hukumar Lagelu.
Temitope Olatoye Sugar shine mai wakiltar mazabar Lagelu da Akinyele daga jihar Oyo, a majalisar wakilan tarayyar Najeriya.
Kwamishinan ‘yan sandan jihar Oyo Mr.
Shina Olukolu, ya tabbatar da kisan, yace kawo yanzu basu kama kowa ba, amma suna aiki tukuru don gano wadanda suka aikata wannan aiki.
Kwamishinan ‘yan sandan na jihar Oyo ya cewa basason suyi shaci fadi a halin yanzu, kuma ko akwai wadanda suke zargi ba zasu fadi ba, saboda kada su ranta a na kare, Mr.
Shina Olukolu ya kara da cewa jama’a su sani cewa komai dadewa zasu kama wadanda sukayi kisan, kuma yace jama’a suyi hakuri kada suyi wani abu da zai tada zauna tsaye.
Jama’ar garin sun nuna rashin jin dadin su, akan kisan da akayi wa “Sugar".
Saurari cikakken Rohoton Hassan Umar Tambuwal daga Ibadan.
Janar Abdulsalam Ya Bukaci 'Yan Najeriya Su Kai Zuciya Nesa
Tsohon shugaban Najeriya, Janar Abdulsalamu Abubakar, ya yi kira ga ‘yan Najeriya da su kai zuciya nesa bayan dage babban zaben kasar da hukumar INEC ta yi.
Abdulsalam ya bayyana hakan ne a wani taron manema labarai da ya yi bayan ka-ce-na-ce da ake ta yi dangane da matakin hukumar zaben ta INEC ta dauki na dage zaben zuwa 23 ga watan Fabrairu.
Janar Abdulsalamu Abubakar din wanda shine shugaban wata kungiyar zaman lafiya, yace duk da yake yasan akwai kace nace akan dalilin daga wannan zaben sudai bukatar su shine a zauna lafiya.
“Tun da aka canza wannan zabe zuwa ranar Asabar ta makon gobe, ina rokon ‘yan uwana don Allah don Annabi a yi hakuri a zauna lafiya, kada a tada hakali.
Na san akwai takaici, mutane sun yi tafiye – tafiye, sun je inda za su kada kuri’arsu, amma awa biyar kafin ayi zabe, aka daga wannan zaben, wannan akwai takaici, saboda haka muke rokon jama’a mu yi hakuri".
Inji Abdulsalam, wanda shi ne shugaabn wata kungiyar wanzar da zaman lafiya.
A daren ranar Juma’a hukumar zaben ta Najeriya INEC ta dage zaben bisa dalilai masu nasaba da tangardar da aka samu wajen raba kayayyakin aiki da wasu jihohi ba su samu ba.
Har ila yau, Janar Abdulsalamu Abubakar ya bukaci kafofin yada labarai da su rinka tantace labaran da suke yada wa, domin kaucewa haddasa rudani a tsakanin jama’a.
Daga bisani Janar Abdulsalamu Abubakar ya ce kungiyarsu ta taimaka wajen tsabtace yakin neman zabe a tsakanin ‘yan siyasa.
Majalisar Dokokin Najeriya Ta Tara Ta Fara Aiki A Yau Talata
Shirye-shirye sun kammala don kaddamar da majalisar dokokin Najeriya ta tara a Talatar nan da zai kasance da bayyanar sabin shugabannin majalisar.
Jam'iyyar APC mai rinjaye ta kara dagewa don 'yan takarar da ta tsayar da suka hada da Sanata Ahmed Lawan a majalisar dattawa da Femi Gbajabiamiala a majalisar wakilai su samu nasara.
Tsohuwar majalisa ta takwas ta kammala aiki a makon jiya inda tsohon shugaban majalisar dattawa Sanata Bukola Saraki ya ba wa kowa dama ya yi takarar yadda ya ke ganin majalisar ta gudanar da aiki a tsawon shekaru hudu.
Sabbin shugabannin majalisar za su nuna ko gwamnatin shugaba Buhari za ta gamsu da hulda da majalisar ko kuwa a'a.
Tsohon shugaban kwamitin labaru na majalisar wakilai ta takwas, Abdulrazak Namdas, na daga wadanda su ka janye daga takarar kakakin majalisar wakilai don marawa muradun jam'iyyar APC yana mai cewa hakan ba zai maida su 'yan amshin shatar sashen zartarwa ba.
Ga hirar Abdulrazak Namdas da Nasiru Adamu El Hikaya a kan batun majalisar:
Jam'iyar PDP Ta Maida Martani Akan Dage Zabe
Shugaban jam’iyar PDP a jihar Adamawa Barr.
T Shehu, ya bayyana cewa akwai lauje cikin nadi a wannan lamarin ganin yanayin da aka dage baban zaben da aka shirya yi yau asabar.
Shima dan takarar babbar jam’iyar adawa ta PDP, kuma tsohon mataimakin shugaban kasa Atiku Abubakar, yace nan bada jimawa ba, zasu gana da masu ruwa da tsaki don fitar da matsaya, kan dage zabe, amma shi ma ya nuna bacin ransa.
Tuni wasu ma’aikatan wucin gadi da aka dauka don gudanar da aikin zaben suka nuna bacin ransu, musamman wadanda aka tura yankuna masu nisa.
Ga karin bayani cin sauti.
Abin Da Buhari Ya Ce Kan Dage Zabe
Yau kwana guda kenan, bayan da hukumar zaben Najeriya ta INEC ta dage babban zaben kasar da aka tsara za a yi a ranar Asabar din da ta gabata.
Da ba a dage zaben ba, da yanzu an fara tattaro sakamakon zabe daga sassan kasar.
Amma hukumar INEC ta dage zaben bayan da ta ce an samu tangarda wajen shirye-shriyen da take yi, lamarin da ya sa aka rika sukar matakin da hukumar ta dauka.
Shi ma Shugaban Najeriya Muhammadu Buhari, wanda ke neman wa'adi na biyu, ya nuna takaicinsa, kan dage wannan zabe, wanda za a yi ranar 23 ga watan Fabrairu.
Shugaban ya fadi cewa bai ji dadin wannan matakin ba, ganin cewa duk kudaden da hukumar ta bukata an ba ta, kuma ‘yan Najeriya da ‘yan siyasa sun yi shiri mai kyau domin shiga wannan zaben.
A cewar shi, dage zaben zai iya kawo larurori daban daban ga mafi yawan ‘yan Najeriya musamman wadanda suka yi tafiye-tafiye domin su je jihohin da suka yi rijista domin su kada kuri’arsu.
Shugaba Muhammadu Buhari ya ce gwamnatin sa za ta sa ido, sannan za ta tattauna da hukumar zaben kasar, domin duba hanyoyin da za’a kawar da aukuwar irin wannan larurar da ta ce ta fuskanta, abin da ya tilasta aka daga wannan zabe.
'Yan Najeriya da dama sun kwanta a ranar Juma'a da niyyar za su wayi gari domin hallara zuwa rumfunan zabe, amma sai suka samu labarin dage zaben.
Saurari cikakken rahoton Umar Faruk Musa daga Abuja:
Yaki Da Ta'ammali Da Miyagun Kwayoyi Da Kuma Bangar Siyasa
A karshen mako, wata kungiyar mai yaki da ta'ammali da miyagun kwayoyi, ta shirya taron lakca a Kano, game da rawar kafofin yada labarai ke takawa wajen dakile annobar shaye-shaye, a tsakanin matasa da kuma bangar siyasa.
Sai dai masana harkokin sadarwa na ganin cewar, yakin ba na kafofin yada labarai ne ba su kadai ba.
Comrade Mukhtari Iliyasu, shine shugaban kungiyar 'Initiative for fighting against Drug Abuse and Enlightment' wadanda ke wayar da kan jama'a kan illar miyagun kwayoyi.
Sanusi Iguda malami a tsangayar nazarin aikin jarida da sadarwa ta jami'ar Bayero Kano shine ya gabatar da makala a wurin taron.
Baya ga shuwagabannin kafofin yada labarai da masana a fannin aikin jarida, dalibai daga makarantun ilimi mai zurfi daban daban ne suka halarci taron.
Sai dai 'yan siyasa sun kauracewa zauren taron, wanda aka shirya akan Hajiya Hafsa Umar Ganduje mai dakin gwamnajihat Kano zata kasance babbar bakuwa, duk da cewa alkibilar taron dai wanda ya wakana a cibiyar nazari, da bada horo kan harkokin demokradiyya ta Mumbayya a jihar Kano.
Itace ta ankarar da masu ruwa da tsaki musamman 'yan siyasa game da illar bangar siyasa, da akan tsoma matasa cikin ta hanyar amfani da miyagun kwayoyi.
Ga rahoton wakilin shashen Hausa na Muryar Amurka Mahmud Ibrahim Kwari.
Matasa Suna Da Damar Bada Gudummuwa A Kasa: J.
Saneta Useni wanda ya rike mukamai da dama karkashin mulkin soja da ya hada da ministan babban birnin tarayya Abuja, yace dokar da majalisa ta kafa da shugaban kasa ya sawa hannu domin ba matasa damar tsayawa takara da ake kira “Not Too Young To Run" an kafa ta ne da nufin ba matasa lokaci su kara nazarin harkokin mulki kafin shiga siyasa gadan gadan, sabili da haka aka bada tsawon shekaru kafin ta fara aiki.
Janar Useni wanda ya kasance dan takakarar gwamna mafi yawan shekaru a zaben na bana, yace, yana jin yafi wadansu masu jini a jika kuzari, sabili da haka baya ganin shekarunsa a matsayin wata kalubala.
Dangane kuma da delilin da yasa bai nemi tsayawa takarar shugaban kasa, ba ganin shekarunsa da kuma mukamai da ya rike a baya, Janar din da aka fi sani da J.
Useni yace, lokacin da al’ummarsa suka neme shi ya tsaya takara, sun bukace shi ne ya tsaya takarar gwamna, abinde kuma ya yi ke nan.
Daga cikin matsalolin da yace zai maida hankali a kai idan aka zabe shi gwamna akwai batun shawo kan matsalar harkokin tsaro da samar da ayyukan yi tsakanin matasa da kuma bunkasa tattalin arzikin jihar.
Yace jihar Plato ta yi fama da tashe tashen hankali da rikicin addini da kabianci da suka gurguntar da harkokin noma, da kasuwanci da tattalin arzikin jihar, sabili da haka akwai bukatar samun wanda yake da karfin hali da kwarewa da kuma hangen nesa, kuma bisa ga cewar shi, ya mallaki wadannan duka.
Saurari cikakkar hirar su da Alheri Grace Abdu
Atiku Ya Yi Allah Wadai Da Yunkurin Juyin Mulki a Habasha
Tsohon mataimakin shugaban Najeriya, kuma dan takarar shugaban kasa a zaben 2019 karkashin jam’iyyar adawa ta PDP, Atiku Abubakar, ya yi Allah wadai da yunkurin da wasu sojoji suka yi na kifar da “zababbiyar gwamnatin Habasha.
"Atiku ya bayyana hakan ne a shafinsa na Twitter a yau Lahadi, inda ya kara da cewa, mulkin dimokradiyya ya zama dawwamamme a nahiyar Afirka.
“Yunkurin juyin mulkin da aka yi na kifar da zababbiyar gwamnati ta dimokradiyya, abbin Allah wadai ne.
"Ya kara da cewa, “mulkin dimokradiyya ya zama dawwamamme a nahiyar Afirka, a matsayina na mai rajin kare mulkin dimokradiyya, ina mai mika hannaye na dama domin nuna goyon bayana ga jama’ar Ethiopia – Allah ya ja zamanin mulkin dimokradiyya a Afirka.
"A yau Lahadi Jami’ai a Ethiopia, suka ce mai tsaron lafiyar shugaban rundunar dakarun kasa na kasar ta Habasha ya harbe shi har lahira, sa’o’i bayan da jami’ai suka ce an yi yunkurin juyin mulki a jihar Amhara.
Mai magana da yawaun Firai Ministan Habasha, Abiy Ahmed, ta ce an kashe shugaban dakarun Chief Sear Mekonnen da wani janar mai ritaya a wasu hare-hare da aka kai a gidan Sear.
Kafafen yada labaran kasar sun ruwaito cewa, shugaban jam’ian tsaron jihar ta Amhara, Janar Asamnew Tsige ne ya jagoranci yunkurin na juyin mulki.
Bayanai sun yi nuni da cewa, tuni an kama mai tsaron lafiyar da ya kashe shugaban dakarun kasar, amma har yanzu ba a ga Janar Asamnew ba.
An Sace Limamin Addinin Krista Dan Asalin Kasar Italiya A Niger
Bayyanai sun yi nuni da cewa a wajejen karfe 9 na daren jiya Litinin ne wasu ‘yan bindiga dake kan babura suka dira gidan mai wa’azin addinin krista din da ake kira Pier Luigi Maccali, mazaunin kauyen Bamoanga dake nisan kilo mita 25 da garin Makolandi kusa da iyaka da Burkina Faso.
Kakakin kungiyar ‘yan kato da gora Habibu Umaru ya bayyana cewa hukumomin jamhuriyar Niger wadanda suka tabbatar da aukuwar lamarin sun bayyana cewa an tura jami’an tsaro domin kubuto Pier Liugi daga hannun ‘yan bindigan da suka nufi kasar Burkina Faso da shi.
Karkarar Makollandi na daga cikin wuraren dake fama da matsalar tsaro a yankin Tilabery a ‘yan shekarun nan.
Garin na fuskantar hare hare daga kungiyoyin ta’addanci dake da sansani a kasar Mali.
Nijar Ta Kudiri Aniyar Kafa Dokar Amfani Da Yanar Gizo
Gwamnatin Jamhuriyar Nijar ta kudiri aniyar tsaurara matakan yaki da masu amfani da yanar gizo wajen cin zarafin jama’a ko wadanda ke aikata ayyukan asha a wannan lokaci da bayanai ke nuni da cewa kungiyoyin 'yan ta’adda na amfani da wannan hanya wajen yada farfagandar neman magoya baya.
Lura da yadda masu amfani da yanar gizo ta mahimmiyar hanya ke kara bijiro da sabbin dubaru domin tafka ta’asa akan harkokin jama’a ya sa gwamnatin Nijar yanke shawarar kara tsaurara matakai.
Hakan a cewar hukumomi, hanya ce ta tunkarar wannan babban kalubale da ke barazana ga zaman lafiya kamar yadda wata sanarwar da aka bayar a karshen taron Majalisar Ministoci masu kare hakkin dan adam.
Sanya ido akan irin ayyukan da ke gudana a yanar gizo da tsaurara hukunci akan wadanda aka kama da laifin aikata abubuwan da suka sabawa doka na daga cikin mahimman matakan da ke kunshe a wannan kudirin doka.
Anan gaba ne gwabnatin Nijar za ta gabatar da wannan kudirin doka a gaban Majalisar Dokokin kasa domin nazari akansa kafin ta yi na’am da abubuwan da ya kunsa.
An Rufe Wasu Kafafen Yada Labarai A Jamhuriyar Nijar
Binciken da ma’aikatar haraji ta gudanar a kafafe masu zaman kansu ne ya gano cewa galibi daga cikinsu ba sa mutunta tsarin haraji a tsawon shekaru da dama lamarin da ya sa aka ci kowace tasha miliyoyin cfa a matsayin tarar da ya kamata su biya kafin shudewar wani wa’adin ma’aikatar ta haraji.
To sai dai kungiyoyin ‘yan jarida irinsu ‘Synatic’ a ta bakin SGA Moudi Moussa, ba su ji dadin faruwar wannan ala’amari ba, domin a cewarsa sakacin hukumar CSC ne ya haddasa shi.
Duba da yadda kungiyoyin kare hakkin ‘yan jarida suka yi mata ca ya sa hukumar ta CSC fitar da wata sanarwar da aka rarrabawa manema labarai domin kare kanta daga zargin kwance da kaya.
Hukumar ta CSC a wannan sanarwa da shugabanta Kabiru Sani ya sanyawa hannu, ta ce akwai alamun jahilci a tare da irin wannan zargi domin aikin zuba ido daban na karbar diyyar kasa daban, saboda haka ba za ta yi katsalandan akan aikin da ya rataya a wuyan ma’aikatar haraji ba.
Da yake bayyana matsayinsa akan wannan takaddama, editan jaridar LE TEMPS Zabeirou Souley, ya ce hukumar haraji ta shaida wa wadannan kafafen da basu biya kudin da ake binsu kafin ta dauki matakin rufewa, inda wasu suka je suka yi yarjejeniya kan amince musu su biya kadan-kadan har sai sun cika kudade.
Su wadannan ba a rufe su ba.
Sai dai ya kara da cewa idan an bi ta barawo yana da kyau a bi ta ma bi sahu.
Ya ce da kamfanonin jarida da dama na bin gwamnati kudade amma ba ta biya ba har yanzu saboda kamata yayi a zauna a gano yadda za a warware matsalar.
Daga tsakiyar watan yuli kawo yau gidajen television masu zamn kansu 5 da jaridu 3 ne ma’aikatar haraji DGI ta rufe saboda abinda ta kira rashin cika alakwalin dake tsakaninta da su.
Saurari cikakken rohoton
Amurka Ta Tsaurara Matakan Bada Izinin Zama Kasar
Ken Cuccinelli, mukaddashin shugaban hukumar shigi da fici da kuma bayar da takardar shaidar zama dan kasa, ya yi shelar abin da ya kira, “Tsarin Hana Shigowa Amurka Don a Dogara ga Tallafin Gwamnati," wanda, a ta bakinsa, “zai karfafa gwiwar masu niyyar shigowa, ko ci gaba da zama Amurka, su yi shirin tashi su nemi na kansu, su kuma zama masu dogaro da kai.
"Sabon tsarin zai fara aiki ne ranar 15 ga watan Oktoba na shekarar 2019.
A karkashin tsarin, an fassara wanda ya zama nawaya ga gwamnati da wanda ya amfana da wani, ko wasu, tallafi na gwamnati na tsawon watanni sama da 12 a tsawon watanni 36.
A karkashin wannan tsarin, za a kirga karbar tallafi sau biyu a wata guda a matsayin watanni biyu.
Takaddama Ta Kaure Kan Inda Za A Bisne Mugabe
Hakan na faruwa ne a daidai lokacin da wasu rahotanni ke nuna cewa iyalan marigayin sun nemi da kada a binne shi a makabartar da aka ware domin gwarazan kasar ta Zimbabwe wacce ake kira da National Heroes Acre a Turance.
Rahotanni da dama sun ruwaito iyalan tsohon shugaban kasar ta Zimbabwe suna cewa, marigayin ya bar wasiyyar cewa kada a binne shi a makabartar kasar wacce aka tanada domin gwarazan kasar.
Sai dai wata sanarwa da hukumomin kasar suka fitar, a cewar kamfanin dillancin labarai na Reuters, ta nuna cewa a ranar Asabar za a yi jana’izar Mugabe, ko da yake, ba ta ambaci inda za a binne shi ba.
Rugare Gumbo, shi ne tsohon ministan Ma’aikatar kula da Tattalin Arzikin kasar ta Zimbabwe, a wata hira da ya yi da Muryar Amurka ta wayar Tarho ya ce bai ga abin kai ruwa rana a nan ba.
To ita dai gwamnatin kasar ta Zimbabwe ta musanta rade-radin da ake yi cewa an samu baraka tsakaninta da iyalan tsohon shugaban kan inda za a yi bison, amma ta ce, a nata tunanin, a wannan makabarta ya kamata a binne shi.
Tuni dai iyalan marigayi Mugabe da sarakunan gargajiyar yankin da ya fito, suka bayyana cewa sun yi nasu shirin dangane da jana’izar tsohon shugaban kasar, amma suna jiran amincewar gwamnati.
A ranar Jumma’ar da ta gabata tsohon shugaban ya rasu a Singapore bayan da ya yi fama da rashin lafiya.
Marigayi Mugabe, ya kwashe shekaru 37 yana mulkin kasar ta Zimbabwe, kafin a kawar da gwamnatinsa a shekarar 2017.
A dai ranar Laraba ake sa ran za a mayar da gawarsa gida domin a yi mata jana’iza.
Shugaban Kasar Somaliya FarmajoYa Kai Ziyara Habasha
Bayan tattaunawarsu yau asabar a Magadishu, shugabannin sun fada a wata sanarwa cewa, kasashen biyu zasu inganta harkokin diplomasiya da kuma na cinikayya tsakaninsu da ya hada da bude ofisoshin diplomasiya da kuma kauda dukan shigayen cinikayya da na tallatin arziki.
Shugabannin sun maida hankali kan ci gaban tattalin arziki da kuma zuba jari da nufin samar da kyakkyawar makoma ga al’ummarsu da kasashen yankin kuryar arewa maso gabashin Afrika, da kuma nahiyar Afrika baki daya.
Ahmed shine shugaban kasar Habasha na biyu da ya taba kai ziyara Somalia.
A shekara ta dubu biyu da bakwai, tsohon Firai ministan kasar Ethiopia Meles Zenawi ya kai ziyara Mogadishu bayanda sojojinsa suka taimakawa gwamnatin Somaliya ta hambare mulkin kungiyar kotunan Islama da ta mallaki ikon babban birnin kasar na dan lokaci.
Kasar Habasha tana da sama da dakaru dubu hudu da dari biyu dake aiki karkashin shirin wanzar da zaman lafiya na Kungiyar Tarayyar Afrika a Somalia
Kungiyar Agaji Ta Kasa Da Kasa Red Cross Tana Horas da Jami'an Nijar.
Kungiyar kasa da kasa mai bada agaji ta Red Cross,ta fara horas da jami'an jihar Touha domin sanin aikin ba da agaji.
Horon na zuwa ne a karkashin wata yarjejeniya da ofishin ministan tsaron Nijar da kungiyar Red Cross ta duniya da suka kulla tun shekarar 2012.
Alhaji Musa, wakilin kungiyar Red Cross, ya ce da horaswar tana da sauki, amma aiwatar dashi shi ne matsalar.
Ya kira masu horon da masu daukan horon da su mayar da hankali akan shirin, domin ba da agajin gaggawa ga mabukata.
Lokacin da gwamnan Jihar Touha Malam Musa Abdulrahaman ya bayyana irin taimakon da kungiyar Red Cross ke kawowa jiharsa, ya ce a shekarar 2017 kungiyar ta baiwa sojoji 120 horo akan sanin mutuncin dan Adam, da girmama shi, da yadda yakamata a bashi agaji.
Haka ma kungiyar ta wayarwa wasu sojoji 60 kai lokacin da yankin ke fama da matsanancin harkokin tsaro.
Jami'ar Touha ta horas da dalibai 200 akan bada agaji.
Ta kuma ba da kayan anfanin gida.
Kungiyar ta kuma taimakawa 'yan gudun hijira ta basu damar magana da iyalan su ta woyar tarho sau 858 ba tare da sun biya ba.
Gwamnan ya ce kungiyar ta kuma taimaka wajen samar da ruwan sha a garin Ikra, lamarin da ya sa ya mika godiyar kasar Nijar a madadin Shugaban Kasa Mahammadou Issoufou.
Ga rahoton Haruna Mamman Bako da karin bayani
Masu Zanga-Zanga Sun Yi Ma Sojojin Sudan Hannunka Mai Sanda
Ainihin wadanda suka shirya zanga zanga a Sudan, sun yi kira da a mika mulki nan da nan ga gwamnatin farar hula, bayan da sojoji su ka yi juyin mulki wanda ya kai ga hambarar da shugaba Omar Al-Bashi a satin da ya gabata.
A jiya Lahadi, majalisar mulkin soja din ta ce za ta bayyana Firaiminsta farar hula da kuma majalisar ministoci su taimaka wajen shugabancin kasar, amma ba za su nada farar hula a matsayin shugaban kasa ba.
Mai Magana da yawun sojojin ya kuma ce majalisar ba za ta hana yin zanga zangar da ake ci gaba da yi ba.
Za a ci gaba da gani ko sanarwar za ta gamsar da masu zanga zangar, wadanda su ka bukaci majalisar “batare da bata lokaci ba, kuma ba tare da wani sharadi ba" ta mika mulki ga farar hula.
Kungiyar kwararru a fannoni daban-daban na mutanen Sudan, wacce ta jagoranci zanga zangar, ta yi kiran da kafa gwamantin farar hula, tare da kiran a ci gaba da gudanar da zanga zanga har sai an biya musu bukatarsu.
Nijer Ta Bukaci Hadin Kan Jakadun kasashen waje Don Shirin Zaben Ta
Mahimmancin kuri’un ‘yan Nijer mazauna kasashen ketare a zabubukan kasar, daga na ‘yan majlisar dokoki zuwa na shugaban kasa ya sa hukumar zabe wato CENI soma hangen rajistar wannan rukunin na ‘yan Nijer kamar yadda dokokin zaben kasar suka wajabta a basu damar morar wannan ‘yanci dake rubuce cikin kundin tsarin mulkin kasar wato, inji shugaban hukumar ta CENI Malam Issaka Souna.
Bukatar samun sassauci wajen tafiyar da wannan aiki daga wajen hukumomin kasashen da abin ya shafa ta sa hukumar zaben Nijer kiran taro domin gabatarwa jakadu wannan bukata kamar yadda kakakin hukumar ta CENI Malam Nafiou Wada ke karin bayani akai.
Gwamnatin jamhuriyar Nijer, a ta bakin karamar ministar harakokin waje Madame Salamatou Bala Goga, ta tunatar da jami’an diflomasiyyar dake jakadanci a wannan kasa cewa yana da kyau su dafawa hukumar ta CENI don ganin aikin rajistar ya kammala kamar yadda ake bukata.
Koda yake hukumomin Nijer na ikirarin daukar dawainiyar kudaden da ake bukata don gudanar da zabubukan na 2020 da 2021 hukumar ta CENI ta yi kira ga kasashe aminnan ta da kungiyoyin kasa da kasa da su tallafa da dukkan abinda ya sauwaka.
Ga karin bayani cikin sauti.
A Kasar Kamaru Wasu 'Yan Bindiga Sun Kashe Sarkin Balondo
Wasu shugabannin kabilu da ke sashin Ingilishi a yankin kudu maso yammacin Kamaru, sun tsere daga fada bayan da wasu 'yan bindiga su ka fitar da sarkin Balondo daga cikin wani coci karfi da yaji su ka kashe shi.
'Yan awaren yankin sun kama tare kuma da kashe wasu sarakunan yankin saboda wai suna zarginsu da laifin hada baki da gwamnati.
Tawaye da tashe-tashen hankula sun barke a sashin Ingilishi na yankin Kudu maso yammaci da kuma kudu maso kudncin kasar ta Kamaru a karshen shekarar 2016, saboda tilasta amfani da harshen Faransanci da aka yi a makarantu da kotuna da sauran cibiyoyin gwamnati a lokacin.
Kungiyoyin 'yan tawaye na gwagwarmayar neman 'yancin kan kasarsu da su ke son su kira ta Ambazonia.
Sarki Itoh shi ne sarki na takwas da 'yan bindiga su ka hallaka a yankin na kudu maso yammacin kasar cikin watannin hudu da su ka gabata.
Bom Ya Kashe Akalla Mutane 6 A Mogadishu
A kalla mutane goma sha biyu suka mutu, sama da ishirin, kuma suka ji rauni, lokacin da wata mota, da aka dankarawa boma-bomai ta tarwatse yau alhamis, a kofar wani gidan cin abinci a babban birnin kasar Somaliya.
Shaidu, sun gayawa Sashen Somaliya, na Muryar Amurka, cewa, fashewar, ta auku ne, a kofar wani gidan cin abinci, dake kan hanyar Maka Al-Mukarama, dake wani titi, da aka fi samun hada-hadar, jama’a a Mogadishu.
Rufin gidan cin abincin, ya rufta da mutane, da dama a ciki, inji wani shaida, da ya nemi a sakaya sunan sa.
Hukumomin motar daukar marasa lafiya masu bukatar agajin gaggawa, sun ce a kalla, mutane shida, da suka ji rauni, a fashewar sun mutu, a kan hanyar zuwa asibiti.
Kimamin Mutane Dubu Dari Biyu 'Yan Nigeria Da Mali Suke Gudun Hijira a Jamhuriyar Niger
Mutane sama da dubu dari biyu ‘yan Najeriya da Mali suka ketara Jamhuriyar Nijar a shekarar 2012 da nufin samun mafaka a yankin Diffa sanadiyar rikicin Boko Haram.
Haka ma wadanda suke gudun hijira a yankunan Tilaberi da Touha sun isa wuraren ne bayan barkewar yaki a arewacin Mali.
Albarkacin ranar gudun hijira ta duniya hukumar UNHCR ta Majalisar Dinkin Duniya, MDD, ta shirya wani baje kolin kayayyaki a Birnin Yamai inda aka sanar da duniya cewa kawo yanzu akwai ‘yan gudun hijira kimanin miliyan 68.
5 a duk fadin duniya.
A wurin baje kolin wani dan Mali dake gudun hijira a Nijar ya ce ya yi shekara 6 a kasar duk da cewa yana son ya koma kasarsa amma babu hanyar yin hakan.
Yana samun aiki kadan kadan yana yi amma yana rokon Allah ya kawo karshen matsalar da ta fitar dashi daga kasarsa kana ya koma.
Haka ma Usman Maude ya ce tashin hankali, da kashe kashe suka rabashi da kasarsa.
Bayanai sun nuna cewa matsalar ‘yan gudun hijira matsalar ce dake ci gaba da habaka, idan aka yi la’akari da yadda ‘yan gudun hijiran ke karuwa kowace shekara sanadiyar yake yake da tashin hankali dake kara barkewa kamar yadda babban daraktan hukumar UNHCR Fillipo Grandi, wanda yake ziyarar aiki a Jamhuriyar Nijar, ya bayyana a ranar ‘yan gudun hijira.
Fillipo Grandi y ace a bara an kiyasta cewa ‘yan gudun hijira miliyan 66.
5 ake dasu a duniya amma a bana an gano adadinsu ya h aura zuwa miliyan 68.
5 sanadiyar rashin samun nasarar warware rigingimun da ake fama dasu.
Misali a shekarar 2017 rikicin kasar Gambia ne kawai aka yi nasarar magancewa.
Malam Zubairu Musa wani dan jarida da ya saba ziyartar ‘yan gudun hijira, yace mata da yara kanana su ne suke shan wahala saboda cikin miliyan 68.
5 mafi yawansu mata ne da yara.
Idan yara suna cikin halin gudun hijira basu da damar su je karatu.
Malam Musa yace ya kamata a duba a ga irin matakan da za’a dauka domin kare mata da yara.
Shi ma Bubakar Sido jami’in hulda da jama’a na hukumar UNHCR reshen Nijar y ace yakamata a dubi hanyoyin da za’a taimakawa ‘yan gudun hijra da bakin haure da kasashen dake da niyyar taimaka masu, irin su NijarA saurari rahoton Souley Mamman Bako domin karin bayani
Zimbabwe-Kashi 85-92 Na Masu Jefa Kuri'a Ne Suka Fito Zaben Kasar.
Jiya litinin ‘yan kasar Zimbabwe suka jefa kuri'a wanda ke cike da tasiri ga kasar, wanda kuma suke sa ran ya sauya tattalin arzikinsu da ya sukurkuce da martabar kasar da ta zube a fuskar duniya a karkashin tsohon shugaban kasar Robert Mugabe wanda ya kwashe shekaru 38 yana musu mulkin kama karya.
Masu sa ido a zaben cikin birnin Harare fadar Gwamnatin kasar basu bada bayanin wani tashin tashina ba har zuwa lokacin da za a rufe runfunar zaben da yammaci.
Elmar Brock shugaban tawagar tarayyar Turai da na masu sa ido a zaben, yace a wasu sassan kasar, zaben ya tafi kan tsari amma a wasu sassan ko an yi zaben sai dai babu tsari sam.
An Yiwa Shugaban Sudan Omar Al-Bashir Juyin Mulki
Wata majiya daga rundunar sojojin Sudan ta fadawa Muryar Amurka cewa an yiwa shugaban kasa Omar al-Bashir daurin talala, yayin da sojoji da shugabannin siyasa ke tattauna yadda za a yi sauyin gwamnati.
Rahotanni sun ce hukumomi sun rufe babbar tasahar jiragen saman kasar, sun kuma kama jami’ai da shugabannin sojoji da aka yi imanin su na bayan Omar al-Bashir.
Kamfanin dillancin labarai na Reuters ya fitar da rahotan da ke cewa sojojin Sudan sun afkawa jam’iyyar al-Bashir ta NCP.
Ya zuwa yanzu dai mai magana da yawun jam’iyyar bai amsawa Muryar Amurka ba akan batun.
Dubban masu zanga-zanga sun fito kan tituna a birnin Khartoum su na murna, suna fadin cewa suna goyon bayan sojoji.
Fatima, na daga cikin masu zanga-znagar kuma ta ajiye ‘ya ‘yanta kan babban titi yayin da motoci ke ta busa kararwar mota domin nuna goyon bayan su.
Fatima ta ce su ba beraye ba ne, kamar yadda gwamnatin ta kwatanta masu zanga-zangar.
ta kara da cewa "su zakuna ne.
" kuma ba zasu bar kan titun ba har sai sun ji sanarwar da jami’an sojoji za su yi.
Tabbacin cewa an sauke shugaban mai shekaru 75, na zuwa ne ‘yan sa’o’i bayan da gidan Talabijin mallakar gwamnatin Sudan ya sanar da cewa sojoji za su yi wata muhimmiyar sanarwa.
ga karin bayani cikin sauti.
Mutuwar Mutane Sama Da Hamsin: An Fara Zaman Makoki A Jamhuriyar Nijar
A jamhuriyar Nijar yau aka fara Zaman makoki na kwanaki uku da nufin nuna alhinin rasuwar mutane sama da hamsin, da suka Kone kurmus a yayinda wata motar dakon mai ta kama da wuta jim kadan bayan faduwarta a mashigar birnin Yamai da daren Lahadi, wayewar Litinin da ta gabata.
Wakilinmu na Muryar Amurka ya aiko mana karin bayani, cewa a karshen taron Majalisar Tsaro ta Kasa wanda ya gudana da yammacin jiya Talata a karkashin jagorancin Shugaba Mahammamdou Issoufou a fadarsa ne hukumomin jamhuriyar Nijar suka bada sanarwar soma zaman makoki na tsawon kwanaki uku; daga yau Laraba domin nuna juyayin rasuwar mutanen nan kimanin hamsin da biyar da suka kone kurmus.
Elhadji Ider Adamou shine magatakardan ofishin ministan cikin gida.
Kokarin jin ta bakin dangin wasu daga cikin wadanda abin ya shafa ya citura sakamakon yanayin alhinin da suke ciki, to amma wasu mazaunan Yamai da aka tuntuba kan wannan batu sun bayyana cewa shuwagabaninn addinai, irinsu Ustaz Moha Halil mamba a kungiyar addinin Islama ta AIN, na jan hankulan jama’a akan mahimmancin irin wannan lokaci na zaman makoki.
Da yammacin shekaran jiya Litini ne aka yi jana'izar wadannan mamata, wasu kuma sama da talatin ne ke kwance a asibitoci daban-daban na birnin Yamai, yayinda dreban tankar da ta yi wannan hatsari ke tsare a hannun jami'an tsaro, matakin da ake dangantawa da dalilan bincike.
Ga cikakken rahoton daga wakilinmu Sule Mummuni Barma:
An Gudanar Da Zaben Mali Cikin Tsauraran Matakan Tsaro
Jiya Lahadi ‘yan kasar Mali suka yi zaben fidda gwani na shugaban kasa.
An gudanar da zaben ne cikin tsauraran matakan tsaro domin dakile duk wata tarzoma.
Yan kasar na Mali sun yi zaben ne tsakanin ko su sake maida shugaba Ibrahin Boubacar Keita akan wani wa’adin shekaru biyar ko kuma su maye gurbinsa da Saumalia Cisse.
Ana ci gaba da kidaya kuri’u a wasu rumfunan zabe dubu ashirin da uku bayan da aka kamalla zabe da misalin karfe bakwai na maraice.
A zagaye na farko na zaben da aka yi shugaba Keita dan shekara saba’in da uku ya samu kashi arba’in da biyu daga cikin dari na kuri’un da aka kada, tsakanin yan takara ashirin da hudu, idan aka kwatanta da kashi goma sha takwas daga cikin dari na kuri’un da Cisse dan shekara tamanin da takwas ya samu, wanda shugaba Keita ya doke a zabe da aka yi a shekara ta dubu biyu da goma sha uku.
Zagaye na farko na zaben ya fuskanci hare haren da aka dora laifinsu aka ‘yan jihadi ciki harda wadanda aka danganta da kungiyar Al Qaida da kuma ISIS, da kuma tarzomar kabilancin data tilasta aka rufe daruruwan runfunan zabe.
Gwamnatin kasar ta dauki tsauraran matakan tsaro a zaben na fidda gwani da aka yi jiya Lahadi ta tura sojoji dubu shidda hade da dubu talatin wadanda tuni suke bakin aiki.
To amma kuma duk da matakan tsaron da aka dauka an kashe wani jami’in zabe a yankin Timbuktu dake arewacin kasar aka kuma kona wani rumfan zabe kamar yadda wata kungiyar nazarin zaben mai suna Citizen Observation Pool of Mali, wadda take da masu lura fiye da dubu biyu ta baiyana.
Haka kuma kungiyar ta bada rahoton aukuwar wasu al’amurra a jiya LahdiKungiyar ta kuma ce, a arewa da tsakiyar kasar Mali fiye da rumfunan zabe hamsin ne suka rufe kafin tsakar rana a saboda barazanar masu ra’ayin rikau.
Daukin Soji Da Faransa Ta Kai Chadi Ya Janyo Cece Kuce
Lokacin da jiragen yakin saman Faransa suka yi barin boma-bomai akan motocin daukar kaya guda arba’in da ake zargin na ‘yan bindiga ne a satin da ya wuce a kasar Chadi, kasar da ta yi wa mulki mallaka, ta nuna a shirye ta ke a fili ta kulla dangantakar sojoji da kasar ta arewacin AfrikaAmma masu lura da al'amura, ciki har dashugabanin ‘yan adawar Chadi, su na tambayar ko shin hare-haren jiragen saman da ta kai an yi nufin a yaki ‘yan ta’adda ne ko anyi ne domin karfafa gwiwar shugaba IDriss Deby wanda ya jagoranci kasar na kusan tsawon shekaru talatin.
Ranar uku ga watan Fabrairu, jiragen yakin saman Faransa su ka kai farmaki a kan jerin gwanon motocin daukar kaya da suke dauke da makamai da suka shiga cikin Chadi daga makwabciyarta Libya.
Wanda aka yi kwana hudu ana kai musu hari da jiragen sama.
Faransa ta ce ta amsa neman taimakon da gwamnatin Chadi ta nema ne, ta na mai bayyana Chadi da kasa mai muhimmanci a yaki da ‘yan ta’adda.
'Yan Kasar Afrika Ta Kudu Suna Kada Kuri'u A Yau Laraba
Wannan Zaben gwaji ne ga jam'iyyar Shugaban kasa Cyril Ramaphosa, wato jam'iyyar ANC, wadda a baya ta yi matukar farin jini, ita ke mulki a kasar ta Afirka Ta Kudu tun daga lokacin da akidar wariyar launin fata ta zo karshe shekaru 25 da su ka gabata.
Mutuncin jam'iyyar ya zube saboda rashin ayyukan yi wanda ya kai matakin kashi 27% cikin dari, da kuma tabargazar almundahana wadda ta tilasta ma mutumin da Ramaphosa ya gada wato Jacob Zuma, daga ofishin a shekarar bara.
Ana kyautata zaton Jam'iyyar barden yaki da wariyar launin fata kuma ta tsohon Shugaban kasar Nelson Mandela, ita ce za ta ci zaben na yau Laraba, to amma ta na fuskantar babban kalubale daga babbar jam'iyyar adawa ta DA mai tsaka-tsakin ra'ayi da jam'iyyar EFF mai tsattsauran ra'ayin 'yan gaba dai gaba dai.
Ana sa ran za a sanar da sakamakon karshe a ranar Asabar mai zuwa, Jam'iyyar da ta yi rinjaye a majalisar dokokin Afrika ta Kudu, ita za ta zabi shugaban kasa, wanda za a rantsar da shi a ran 25 ga watan Mayu.
Mutum 157 Suka Mutu A Hadarin Jirgin Saman Habasha
Wani jirgin saman Habasha da ya taso daga Addis Ababa ya yi hatsari jim kadan bayan ya tashi da sanyi safiyar jiya Lahadi.
Babu ko daya daga cikin dukkan fasinjojin 157 da ya tsira da ransa.
Gidan talbijin din yada labaran kasar ta Habasha, ya ce jirgin ya fadi ne a kusa da birnin da ake kira Bishoftu kuma yana dauke ne da fasinjoji daga kasashe akalla 35.
Daga cikin fasinjojin, akwai ‘yan kasar Kenya 32, ‘yan Canada 18, ‘yan Habasha 9 da kuma Amurkawa 8.
Har ila yau akwai ma’aikatan Majalisar Dinkin Duniya da dama da suke cikin wadanda suka rasun.
Hukumomin Nijar Sun Zaburar Da Jama'ar Kasar Akan Ceto Ilimi Daga Tabarbarewa
Hukumomin jamhuriyar Nijar sun aika da sakonni ga duk masu fada a ji a duk fadin kasar da suka hada da shugabannin gargajiya da na al’umma su zabura su dauki matakan gaggawa domin ceto ilimin boko daga tabarbarewa.
An zargi wasu shugabannin kungiyoyin ‘yan boko dake zagayawa makarantun birane har ma da na karkara domin hana yara karatu.
Wannan na da nasaba da takunsakar da gwamnati da daliban Jami’ar Yamai suka shiga.
Bube Nomau magajin garin Tsarnawa ya ce sun samu sanarwa daga gwammnati akan irin halin da ilimi ya shiga a kasar kuma sanin kowa ne abubuwan da ake ciki.
Injishi matsala ce ta taso tsakanin malamai da dalibansu har aka yiwa wani malami batanci da shegantaka.
Irin wannan halin ne ya yadu har ya bazu cikin kasar.
A cewar magajin garin lamarin yanzu ya kaiga har wasu akan abun da bai taka kara ya karya ba sai su je makarantu su fitar da yara, su koresu, su hanasu makaranta.
Dalili ke nan da gwamnati ta ce ba zata amince da hakan ba kuma zata dauki matakan da suka dace.
A nasu bangaren Malam Ahmed Tahiru magatakardan ofishin gundumar Birnin Konni, yayinda yake ganawa da sarakuna da hakimai da ‘yan majalisar wakilai ya yi masu bayanin umurnin da gwamnati ta basu akan sha’anin ilimin boko.
Injishi su kula kada wasu su zo suna fitar da yara daga makarantu suna ji suna gani.
Ya zama wajibi a kansu duka su shawo kan matsalar.
Wakilin mai martaba sarkin Konni Alhaji Salisu Sardauna ya yi mamakin tsoma yara kanana da daliban Jami’ar Yamai suka yi cikin matsalarsu da gwamnatin kasar.
Ta dalilin hakan ya ja kunnuwan iyaye su yiwa ‘ya’yansu ake jami’a kashedin shiga zanga zanga saboda wai, baa bun da aka turasu yi ba ke nan.
Dangane da yin anfani da ‘yan yara kuwa ya ce wajibi ne iyaye su tashi su kare yaran.
Shi ko sarkin Fulani Alhaji Mamman Barde cewa ya yi kada a dauki lamarin da wasa.
Ga rahoton Haruna Mamman da karin bayani
Ana Korar Sama Da Mutane Dubu 12 Daga Inda Suke Zaune A Kenya
Su 'yan kama wuri zaunar daga unguwar Kalejinin, sun ce wasu attajirai masu sayar da filaye sun damfaresu da takardun filaye na jabu.
A cewar wakilin Muryar Amurka a yankin Narok, John Ndiso, yace babu wanda hukumomi suka gurfanar da shi gaban doka a kan wannan zargin damfara, haka zalika babu wata diya da aka biya wadanda ake korar.
Samuel Towett mazaunin gandun dajin Maasi Mau ne tsawon shekaru 30.
Yace da yan sanda suka je wurin a farkon watan Yuli, sun lalata masa shagonsa na sayar da flawa wanda shi da matansa biyu da 'ya'yansa 14 suka dogara a kai domin samun abin masarufi.
Yace 'yan sanda sun isa wurin ne a cikin mota suka fara tarwatsa mutane, yace idan suka ganka to fa, ka shiga matsala domin zaka sha duka.
Sai dai 'yan sanda sun musunta yin amfani da karfin tuwo yayin da suka fara korar mutane da yawansu ya kai dubu 12 daga gandun dajin Maasi Mau.
Wannan dai ba shine karon farko da ake korar mutane daga wurin ba.
An Yi Nasarar Cafke 'Yan Fashi A Nijer
Gagarumin aikin sintirin da jami’an tsaro suka kaddamar a makwanni biyun da suka gabata a birnin Yamai ne ya bada damar cafke mutane maza da mata kimanin 20 cikinsu har da mai gadin wata makarantar firamare da ake zargi da tare mutane akan hanya domin kwacen babura ko jakar hannu da wayoyin salula.
Gamsuwa da wannan aiki na ‘yan sanda ya sa ministan cikin gida Bazoum Mohammed kai masu ziyara.
Matsalar tsaro a birnin yamai wani abu ne da sau tari ya kan haifarda asarar rayukan bayin Allah da suka kuskure tirjewa ‘yan fashi.
Jama’a sun yabawa jami’an tsaro saboda dagewarsu wajen kare mutane da dukiyoyinsu a wannan lokaci da yawaitar amfani da kayan maye a wurin matasa ke jefasu cikin miyagun aiyuka dalili kenan da wannan magidanci ke kiran hukumomi su hukunta dukkan wadanda aka kama da laifin tayarda hanakalin jama’a.
A cewar ministan cikin gida, motoci a kalla 60 shake da jami’an tsaro ne ke kewaya birnin Yamai a kulliyaumin da nufin kare jama’a da dukiyoyinsu saboda haka ya bukaci al’umma su kwantar da hankalinsu.
Shugaban Majalisar Ministocin Italiya Ya Kai Ziyara Nijar
A jawabinsu na hadin guiwa ga manema labarai, yayin ziyarar ta farko tun bayan da kasashen biyu suka bude sabon babin huldar diflomasiya, Shugaban gwamnatin Italiya Giuseppe Conte da mai masaukin baki Mahamdou Issouhou na Nijer, sun bayyana ci gaban da ake samu a yunkurin kasashen biyu na yaki da ta’addanci da yaki da kwararar bakin haure, da safarar makamai, da kuma miyagun kwayoyi.
A nashi bayanin, Shugaban kasar Nijar ya bayyana gamsuwa da gudunmuwar Italiya wajen samun nasarorin wannan yaki ya kuma ce, muddin ana son cimma gurin da aka sa gaba akan maganar yaki da kwararar bakin haure zuwa Turai, dole ne a taimakawa Afirka fita daga kangin talauci, ya kuma zama wajibi kasashen yammaci su daina daukar nafiyar a matsayin wani rumbun dibar ma’adanan karkashin kasa.
Shugaban gwamnatin ta Italiya ya ci alwashin ci gaba da tallafawa Jamhuriyar Nijar wacce ya ce tana da matukar mahimmanci wajen tabbatar da tsaro a kasashen yankin Sahel da yankunan arewaci da gabashin Afirka har ma da nafiyar Turai kanta.
A karshen wannan ziyara, Shugaban gwamnatin Italiya Giuseppe Conte, ya ziyarci ofishin hukumar Majalisar Dinkin Duniya mai kula da ‘yan ci rani IOM kafin daga bisani ya je ofishin hukumar UNHCR mai kula da ‘yan gudun hijira domin jinjinawa kokarin da jami’ai a wadanan fannoni suke yi.
Saurari cikakken rahoton Souley Moumouni Barma.
Babbar Kotun Kenya Ta Ci Tarar Wasu Manyan Jami'an Gwamnati Saboda Kin Bin Umurninta
Wata Babbar kotu a Kenya taci manyan jami’an gwamanti kasar su uku tarar dala dubu biyu kowanensu bisa laifin bijirewa umarnin kotun, da suka hada da sakin wani madugun yan adawa Miguna Miguna.
Hukuncin ya nuna jani-in-jaka na tsawon wata tsakanin bangaren zartaswa dana shari’ar game da rashin fahimtar da aka samu a zaben shugaban kasa a bara.
Ministan harkokin cikin gida na Kenya Fred Matiangi da sufeto Janar na yan sanda Joseph Boinnet da kuma shugaban hukumar shige-da fice- Gordon Kihalangwawere basu bayyana a kotu jiya Alhamis ba.
A kan haka ne kowane daya daga cikin mutane ukun zai biya tarar kudin Kenya shilin dubu dari biyu, wanda yayi daidai da dalar Amurka dubu biyu.
Za a kuma fidda adadin wannan kudi a cikin albashinsu na sabon wata.
Alkali George Odunga shine ya yanke wannan hukunci.
Mai magana da yawun hukumar harkokin cikin gida yaki yin bayani a kan wannan hukunci, yayin da Muryar Amurka ta tuntubeshi.
Al’ummar Kenya sun wayi gari da safiyar jiya Alhamis suka ji an tasa keyar Miguna a karo na biyu a cikin dare zuwa kasar Dubai.
Wani lauyan kare hakkin bil Adama kuma mataimakin Miguna, shine ya fadawa shirin Muryar Amurka na "Daybreak Africa" cewa an tilastawa Miguna barin kasar bayan da aka dirka masa magani.
Lauyoyi a birnin Nairobi sun saka kyalle mai ruwan dorawa a jiya Alhamis don nuna rashin amincewar su kan wannan mataki.
Amurka Ta Tallafawa Rundunar "G5 Sahel" A Nijar Da Kayan Aiki
A jamhuriyar Nijar yau aka yi bikin damka wa hukumomin tsaron kasar wani tallafin kayayakin soji, wadanda aka kiyasta darajarsu kudin su kimanin dolla Amurka miliyan 21, domin rundunar hadin gwiwar G5 Sahel mai yaki da ‘yan ta’adda a kasashe 5 na yankin sahel.
Tallafin wanda ke kunshe da wasu sabbin motoci da wasu mahimman kayayakin sadarwa, gudunmawar da kasar Amurka ta yi alkawalin bayar wa, da nufin karfafa gwiwa ga rundunar G5 sahel a yakin da dakarunta ke karawa da ‘yan ta’adda inji jakadan Amurka a Nijar Amb.
Whitaker, lokacin da yake damkawa hukumomin tsaro makullan wadannan motocin.
Jami’in hulda da ‘yan jarida a ofishin jakadancin Amurka a Nijar Alhaji Idi Bara'u shine yayi mana karin bayani.
Ministan tsaron kasar Nijar Alhaji Kalla Moutari, dake karbar wannan tallafi ya jinjinawa gwamnatin Amurka, saboda a cewarsa ta yi tsayin daka akan maganar samarda tsaro a yankin sahel.
Ya nuna cewa wadanan kayayyaki zasu yi amfani sosai wajen murkushe ‘yan ta’addan kan iyakokin Nijar, Mali da Burkina Faso.
Wannan tallafi ya zo ne bayan kwana biyu da shugaban kasar Nijar Issouhou Mahamadou ya gana da jakadun Amurka da Faransa a fadarsa, haduwar da ta kasance suka samu damar tantaunawa a tsakanin hafsoshin sojan kasashen 3, inda suka bullo da wasu sabbin dubarun yaki da ‘yan ta’adda.
A jajibirin karamar Sallah hukumomin Nijar sun sanar da cewa sojojin kasar sun karkashe ‘yan boko haram sama da 50 a yankin Diffa, yayinda aka kama wasu 2 dauke da bom da suke shirin tayarwa bayan wadanda dubunsu ta cika anan Yamai, su ma a wani lokacin da suke shirin kai farmaki.
A saurari cikakken rahoto daga Souley Moumouni Barma.
A Jamhuriyar Niger Masu Adawa Da Karin Haraji Sun Gurfana Gaban Alkali
'Yan fafutika kusan su 20 ne aka gurfanar dasu a gaban alkali, a shari'ar da ake yi masu wadda take cike da cecekuce.
Maganar ta samo asali ne daga gangamin da fararen hula suka yi a watan Maris na bana, suna adawa da sabbin dokokin haraji da gwamnatin ta yi cikin kasafin kudin wannan shekarar.
Shari'ar da ta kwashe sa'o'i da dama ranar Litinin, lauyoyin gwamnati da lauyoyi dake kare mutanen da ake tuhuma, sun tafka muhawara zazzafa.
Rahamanu Usman, daya daga cikin lauyoyin dake kare 'yan gwagwarmayar, ya yiwa Sashen Hausa karin bayani ta waya.
Yana cewa abun da suka fahimta shi ne gwamnati ta dauki matakin ne domin ta hana mutane adawa da dokar kasafin kudi.
Kowa ya san dokar ta kunshi abubuwa da dama da suka tauye hakkin talakawa, injishi.
Amma a nashi bangaren, alkali mai shigar da kara ya bukaci kotu ta yankewa wadanda ake tuhuma hukumcin zaman kaso na shekaru uku uku, wasu kuma shekara guda guda ko wata shida shida.
Amma lauyoyin dake kare su sun shure bukatar, domin a cewarsu zargin da ake yiwa mutanen su bashi da tushe a dokance.
Alkali mai shari'a ya dage yanke hukumci sai ranar 24 ta wannan watan.
A saurari rahoton Souley Barma
Dage Zabe A Wasu Birane Uku A Jamhuriyar Dimokradiyyar Congo
Hukumomi a Jamhuriyar Dimokradiyyar Congo, sun ce an dage zabe a wasu birane uku na kasar har sai watan Maris din badi, wato bayan an rantsar da sabon shugaban kasar.
A yau Laraba, hukumar zaben kasar ta Congo ta ce, ba za a yi zabe a biranen Beni da Butembo da ke Lardin Arewacin Kivu, da kuma birnin Yumbi da ke yammacin Lardin Mai-Ndombe.
Su dai biranen Beni da Butembo, suna fama ne da matsalar barkewar cutar Ebola tun daga watan Agusta, yayin da shi kuma birnin Yumbi ke fama da mummunan rikicin kabilanci.
Har ila yau, hukumar zaben kasar ta ce ba za a yi zabe a yankunan karkara da ke yankin Beni ba.
Duk da cewa an dakatar da gudanar da zabe a wadannan yankuna, zabe zai kankama a ranar Lahadi a sauran sassan kasar ta Jamhuriyar Dimokradiyar Congo a cewar hukumar.
A ranar 15 ga watan Janairun badi, za a fitar da sakamakon zabe na karshe, sannan a rantsar da wanda zai gaji shugaba Joseph Kabila, kwanaki uku bayan an fitar da sakamakon zaben.
Anci Zarafin 'Yan Mata Sama Da 2,300 A Kasar Sudan Ta Kudu
Majalisar dinkin duniya ta ce sama da mata da ‘yan mata 150 ne, aka yi wa fyade ko kuma aka ci zarafinsu ta hanyar lalata a Sudan ta Kudu.
Ana zargin wasu mutane dauke da makamai, kuma sanye da uniform din sojoji a kusa da Arewacin birnin Bentiu, da aikata aikata wadannan laifukan, a cewar wata sanarwar hadin gwiwa da Hukumar Asusun Tallafawa kanana yara ta fitar, da kuma hukumar da ke sa ido kan yawan jama’a da kuma ofishin karamin sakataren da ke kula da ayyukan jinkai.
Dukkanninsu sun yi kira ga hukumomi da su fito su yi Allah wadai da wannan aika-aikan.
A makon da ya gabata, kungiyar likitocin kasa da kasa ta "Doctors Without Borders", ta ce mata da ‘yan mata 125 aka yi wa fyade a Bentiu a lokacin da suke kan hanyarsu ta zuwa wani wuri da ake raba abinci.
Kungiyar likitocin ta ce, an kuma kwacewa matan kayayyakinsu na sawa da suka hada da takalma da riguna har da katin karbar abinci.
A cikin wata sanarwa da majalisar dinkin Duniya ta fitar, ta ce an ci zarafin mutane 2,300 a Sudan ta Kudu a farkon shekarer nan ta 2018, mafi aksarinsu kuma mata.
Shugaban Zimbabwe Ba Zai Kafa Gwamnatin Hadaka Ba
Shugaban kasar Zimbabwe Emerson Mnangagwa ya fidda zaton cewa, ba zai kafagwamnatin hadin kan kasa ba duk da nasarar da ya samu a zaben da ya kawo shi kan karagar mulki da yayi ba bada wani tazara mai yawa baSai dai kuma bangaren masu adawa suna haramar kalubalantar sakamakon zaben a kotu kamar yadda wakilin wannan gidan radiyon Columbus Mavhanga ya aiko da rahoto daga birnin harare.
Sailin da gidan talabijin na SKY ya tambaye shi ko zai kafa gwamnati hadin kan kasa ganin bada wata rata sosai yayi nasara ba sai Emerson yace aijamiyyar sa ta ZANU -PF keda rinjaye a majilisar dokoki.
Sai ya ce“A shekarar 1964 Harold Wilson na kasar Birtaniya yana da kujera daya tak a majilisa, kuma da kujera daya ce ya yi galaba akan yan jamiyyar masu ra’ayin yan mazan jiya ya kafa gwamnatin sa, kuma ya ,mulki kasar ta Birtaniya, to balle ni dake da kashi biyu cikin ukku na masu rinjaye kuma da wannan ne kuke cewa in samar da gwamnatin hadin kan kasa, duk da yake wannan ba wai hakan baya da kyau ba ne, amma babu bukatar hakan.
Wadanda basu jefa mani kuri’a ba da wadanda suka jefa mani, duka Zimbabwen tamu ce kuma tare zamu ciyar da ita gaba.
Zamu samar da muhawara mai ma’ana, da hangen nesa da dabaru wadanda sune ginshikin tafiyar mu".
Sai dai shugaban ‘yan adawa Chamisa yaki ya amince da sakamakon zaben da hukumar zaben kasar ta bayar, tare da zargin hukumar da yin magudi a madadin jamiyyar ZANU-PFA satin da ya gabata sai da ‘yan adawa suka gudanar da zanga-zanga a babban birnin kasar Harare, inda ‘yan sanda suka yi anfani da hayakin nan maisa kwalla da watsa tafasasshen ruwan zafi domin tarwatsa masu zanga-zangar, sai dai duk da haka an kashe mutane 6
Ramaphosa Ya Yi Tir Da Harin Nuna Tsana A Kasarsa
“Sam kasarmu ba ta goyon bayan nuna kyama ga wani,“ in ji Shugaba Cyril Ramaphosa, a wani sakon bidiyo da aka wallafa a shafin Twitter, yana mai cewa, “ba za mu amince a rika kai hari akan jama’ar wasu kasashen Afirka ba.
"Ya kara da cewa, “ba hujja ba ce ga mutanensu su rika kai hari akan wasu mutane da wuraren kasuwancinsu, don su na zargin ‘yan wasu kasashe sun mamaye ayyukan yi a kasar.
Darren Taylor, wakilin Muryar Amurka a birnin na Johannaburg, ya ce bisa abin da ya lura da shi, da kuma duk kwararrun da ya zanta da su, bai yarda cewa ‘yan kasashen waje sun mamaye ayyukan a Afirka ta Kudu ba, hasali ma, su ne suke samar da ayyukan yi ga kasar.
An dai kwashe kwanaki uku kenan, wasu ‘yan Afirka ta Kudu su na kai hari akan ‘yan kasashen waje da suka fito daga Najeriya, Ghana da sauran kasashen nahiyar Afirka, saboda a cewarsu sun yi babakere a harkokin kasuwancin kasar.
Hukumar Zaben Congo Ta Hana Bemba Tsayawa Takara
Babbar jamiyyar adawa ta kasar Congo mai suna Movement of the Liberation of the Congo(MLC) a takaice wacce ke karkashin Jean-Peara Bemba, tana fafitikar ganin dan takarar ta ya ci gaba da kasancewa cikin jerin ‘yan takara a zaben da za a gudanar a ranar 23 ga watan Disambar wannan shekarar.
Hukumar zaben kasar ta hana Benba tsayawa takara ne biyo bayan gurfanad dashi da babban kotun kasa-da-kasa dake birnin Hague tayi a shekarar 2016.
Kotun tace Bemba wanda shine tsohon mataimakin shugaban kasar Congo shine keda alhakin aikata laifuffukan yaki da sojojin sa kai dake karkashin kulawar sa a jamhuriyar Africa ta Tsakiya suka aikata.
Sai dai a cikin watan yuni kotun tayi watsi da wannan karar kana ta salami Bemba daga gidan yarin da take tsare dashi.
Wannan dalilin ne ya sa jam’iyyar tasa take cewa batun kama shi da kotun ta duniya ta yi wannan tsohon batu ne, don haka a bar Bemba ya tsaya takara.
Sai dai mai sharhi akan harkokin siyasa na kasar Delphin Kapaya ya ce yadda kotun ta gudanar da wannan shara’ar shine zai nuna irin mataki nagaba da magoya bayan Beman zasu dauka.
Ya ce ana iya fuskantar matsala domin ko yana da goyon baya kwarai da gaske, muddin aka hana shi takara kuma dokar kasa ce tace hakan to ba za a samu matsala ba,amma idan domin siyasa ce aka hana shi, ba shakka magoya bayan sa ba zasu amince da hakan ba.
Wannan shine zai zamo ummuubaisan rikicin daka iya barkewaSai dai bayan an kwashe watanni ana zama cikin halin kila-wa-wakala, Shugaba Joseph Kabila ya amince cewa ba zai tsaya takara ba, bayan ya kwashe shekaru 17 yana mulkin kasar.
Kabila dai shine ya kada Bemba a zaben shekarar 2006, kuma yanzu ya amince ne ya marawa Emanuel Ramazani Shadary baya wanda yake na hannun damar sa ne.
An Mika Korafe-korafen Neman a Soke Zaben Kamaru
Dantakara Cabral Libii, na jam’iyyar adawa ta Unvierse Party da Joshua Osih na jam’iyyar SDF, su biyun ne sukayi kira da a soke zaben.
Suna zargin an tafka magudi da kuma aringizon kuri’u domin baiwa jam’iyyar shugaban kasa Paul Biya, CPDM, damar lashe zaben.
Wani limani mai suna Rigobert Gabanmidanha na ‘Live and Peace Ministry’ shima yayi kira da a soke zaben.
Yana ikirarin cewa hukumar dake tabbatar da sakamakon zaben tana karkashin shugaba Paul Biya ne, kuma dayawa daga cikin magoyan bayan jam’iyyun adawa ba a barsu sun kada kuri’unsu ba.
Ya ce yaje rumfar zabe da katin zabensa domin yin zabe, amma aka ce masa sunansa baya cikin jerin suyanen wadanda suka yi rijistar yin zabe.
Hukumar zaben Kamaru tana da wa’adin mako guda ta amsa korafe-korafen da aka gabatar mata.
Haka kuma dole sai kotun tsarin mulki ta yanke hukunci kafin a bayyana sakamakon zaben ranar 22 ga wannan wata na Oktoba.
Tsohon Shugaban Afirka ta Kudu Zai Gurfana Gaban Kotu Bisa Zargin Cin Hanci
A Afirka ta Kudu, kotu ta yi sammacin tsohon shugaban kasar Jacob Zuma, ya bayyana gaban kuliya ranar 6 ga watan Afrilu dangane da zargin cin hanci da rashawa.
'Yan sandan kasar suka ce jiya Litinin aka baiwa tsohon shugaban kasar sammacin, mutuminda aka tilastawa yin murabus cikin watan jiya, bayan da jam'iyyar ANC ta juya masa baya.
Hukumar da take gabatar da kararraki gaban kotu ta kasar ta fada a farkon wannan wata cewa, zata nemi gurfanar da Mr.
Zuma gaban kotu kan tuhume-tuhume daban daban har 16 da suka hada da cin hanci, tafiyar da harkokin kasuwanci ta hanyoyin dasuka sabawa doka, da kuma halata kudaden haram
Nijar Ta Karbi Shugabancin Rundunar Tsaro Ta G5 Sahel
Shugabancin tafiyar da ragamar rundunar hadin gwiwa ta 5G Sahel, ya koma hannun Jamhuriyar Nijar.
An nada mataimakin shugaban rundunar sojin Gen.
Oumarou Namata Gazama ne domin ya canji dan kasar Mauritania Gen.
Hanena Ould sidi wanda wa’adin shugabancinsa na watanni 12 ke kammala.
Matakin da ya sa wasu ‘yan kasar Nijar ke ganin wannan canji, ya yi daidai, lura da cewa sabon kwamandan ya ba da gudunmowa sosai wajen karya karfin Boko Haram a yankin Diffa.
Tsarin shugabancin karba-karbar da kasashe 5 mambobin G5 Sahel suka shimfida ne, ya bai wa Jamhuriyar Nijar damar karbar madafin wannan runduna mai yaki da ta’addanci a yankin Sahel.
Hukumomin tsaro sun bayyana wa wakilin Muryar Amurka cewa Namata ya cancanci wannan matsayi saboda kwarewa akan aiki, sannan mutun ne mai la'akari da hakkokin bil adama.
Yankin Sahel ya matukar dandana kuda a watannin da suka gabata sakamakon munanan hare-haren ta’addancin da ake fuskanta a kasashen Nijar, da Mali da kuma Burkina Faso, dalilin da ya sa wasu suka amince da canji kwamandan kasar Mauritania Janaral Hanane Ould Sidi.
Mai shari'a akan sha’anin tsaro malami a jami’ar Yamai, Farfesa Issouhou Yahaya ya gargadi sabon kwamandan rundunar ta G5 Sahel ya ce akwai babban kalubale a gabansa.
Janaral Oumarou ya yi karatun soja a kasashe irin su Faransa, China da kuma Najeriya, sannan a cikin gida ya rike manyan makaman soja a yankunan Yamai da Zinder, da Arewacin kasa, kafin a shekarar 2016 hukumomin Nijar suka dora masa nauyin jagorancin ayyukan tsaro a yankin Tafkin Chadi.
A saurari cikakken rahoton wakilin Muryar Amurka Souley Moumouni Barma.
Majalisar Dinkin Duniya Ta Yi Kira ga Hukumomin DR Congo Su Mutunta 'Yancin 'Yan kasar
Ofishin hukumar kare hakkin bil adma ta MDD, ya nuna matukar damuwa ga yanda 'yan sandan Congo suka yi amfani da karfin tuwo a kan masu zanga zanga da suka hada da kungiyoyin jama’a da jami’iyyun adawa.
Mai magana da yawun hukumar kare hakkin bil adamar, Ravina Shamdasani, tace hakan na faruwa ne, duk da alkawarin da hukumomi suka dauka na dage haramci a kan gudanar da zanga zanga a kasar, haramci da ya fara aiki tun cikin shekarar 2017Tace kafin zaben kasar mai muhimmanci a ranar 23 ga watan Disemban wannan shekara, muna kira ga hukumomin Congo da su mutunta 'yancin fadar albarkacin bakin jama’a da shirya tarukan lumana.
Ta kuma ce duk wani zargi da aka yiwa 'yan sanda da jami'an tsaro a kan amfani da karfi fiye da kima, yakamata a yi bincike akai da zummar hukunta masu laifi.
Shamdasani tace an kashe wani dan fafutukar siyasa a kudu maso gabashin kasar, kana an kama sama da masu zanga zanga 140 tun cikin watan Agusta, galibi a cikin samame da jami’an tsaro suka kai.
Ta kara da cewa ana daure mutane da laifukan bijirewa hukuma, da kafa kungiyoyi ba bisa ka’ida ba, da fahse fashe da kone kone da kuma zagin dan sanda.
Ta fadawa Muryar Amurka cewa an riga an sako wasu mutane daga gidan yari, lamarin da ta kwatanta da labari mai dadi.
Tace koda yake tsaresu da aka yi bisa dalilin fadar ra’ayinsu da kuma shirya zanga zanga, wani babban kuskure ne, musamman yayin da zabe ke karatowa.
Hakan na aikewa da sako ga kungiyoyin fafutuka da jami’iyyun adawa cewa ba za a lamunta da ayyukansu ba.
Dangin Kofi Annan Sun Yi Bankwana Ma Gawarsa
A rana ta biyu a shirin jana’izar tsohon Sakatare-janar na Majalisar Dinkin Duniya, Kofi Anan, an bai wa danginsa damar yi ma gawarsa bankwana ta karshe.
A rana ta biyun, wato jiya, ka’idojin gargajiya ne su ka mamaye hidimar shirin jana’izar tsohon Sakatare-Janar din na Majalisar Dinkin Duniya, wanda ya mutu da shekaru 80 a duniya bayan wata ‘yar gajeruwar jinya.
Baya ga dangin marigayi Kofi Annan din, Ministoci, ‘yan majalisar dattawa da ‘yan majalisar wakilai, da shugabannin al’umma da sauran masu fadi a ji, wadanda sun ranar da aka kawo gawarsa Ghana su ka fara yi ma ta bankwana ta bangirma, sun cigaba da zuwa su na nuna alhili da kuma yin bankwana ga gawar Annan, a hidimar da ta hada da bushe-bushe da kuma kade-kade na musamman.
Yau Alhamis za a yi wa Annan jana’iza a Ghana, kasarsa ta haihuwa.
Adadin Wadanda Suka Kamu Da Cutar Kwalara Ya Karu A Mozambique
Jami’ai a yankin Mozambique da muguwar guguwa ta shafa sun ce adadin wadanda suka kamu da cutar kwalara ya karu daga mutane 5 a shekaranjiya Laraba zuwa mutane 139 a daren jiya Alhamis.
Kwalara wata cuta ce da ke bazuwa ta abinci ko ruwan shan dake dauke da kwayar cutar.
Ta na haddasa gudawa da ammai akai akai dake tsotse ruwan jikin bil’adama, kuma a cikin ‘yan sa’o’i idan ba a nemi maganin ta ba ta kan iya kashe mutum.
Mummunan yanayin zama, kamar rashin tsabtataccen muhalli da kuma ruwan sha, a kasar biyo bayan mummunar guguwar da ta auku sune abubuwan da suka haddasa bazuwar cutar.
Hukumar lafiya ta duniya da ake kira WHO ta fada a farkon makon nan cewa zata aika allurar rigakafin cutar kwalara dubu 900 zuwa yankin.
Bam Ya Kashe Akalla Mutane 6 A Benghazi Kasar Libya
Mutane a kalla 6 suka mutu bayan da bam ya tashi cikin wata mota a tsakiyar birnin Benghazi dake gabashin kasar Libiya da daren jiya Alhamis, kamar yadda mazauna wurin suka gaya ma kafar labarai ta Reuters.
Bam din ya tashi ne daura da otal din Tibesti, wanda shi ne ya fi girma a birnin.
Motocin daukar majinyata sun yi ta rugawa zuwa wurin.
To amma nan take dai ba a kara wani bayani ba.
Benghazi, birni na biyu a girma a kasar Libiya, na karkashin ikon dakarun da suke kiran kansu Askarawan Kishin Kasar Libiya (LNA a takaice) ne, wadanda su ne su ka fi karfi a gabashin Libiyar kuma Khalifa Haftar ne ke jagorantarsu.
Askarawan na LNA sun sha fafatawa da kungiyoyi masu tsattsauran ra’ayin addini, ciki har da masu alaka da ISIS da al-Qaida, da kuma sauran kungiyoyin da ke adawa da su har zuwa wajajen karshen bara, a wannan birni mai tashar jirgin ruwa a gabar Tekun Bahar Rum.
Tun bayan nan matakan tsaro sun inganta, to amma hare-haren bam da aka kai kan wasu masallatai biyu a farkon wannan shekarar sun yi sanadin mutuwar mutane akalla 35.
Mutum Na Hudu Ya Kamu Da Cutar Ebola A Congo
Cibiyar Hana Yaduwar Cututtuka da Dakile su ta Amurka (CDC) ta ce ta aika wasu ma’aikatanta goma sha biyu zuwa wani birni na Jamhuriyar Dimokradiyyar Congo domin aiki kan cutar Ebola da ta abkawa yankin.
Barkewar cutar annobar, wadda ta fara shekara daya da ta gabata, yanzu haka ta kashe mutane sama da 1,800.
Cibiyar ta nuna cewa zata kara aikawa da karin wasu ma’aikata idan har tashin hanakalin da ake fama da shi na ‘yan bindiga a arewa maso gabashin yankin ya yi sauki.
A yanzu dai ma’aikatan hukumar CDC sha biyu ne aka tura zuwa can birnin na Goma, wanda shine babban birnin da matafiya suke yada zango a cikinsa wanda kuma yake kusa da iyakar Congo da Rwanda.
Hukumomin Birnin na Goma sun tabbatar da cewe mutum na 4 ya kamu da cutar ta Ebola.
Trump Ya Gana Da Shugabannin Kamfanin Jirgin Sama Na Boeing 737-Max 8
Shugaba Trump ya gana da shugabannin kamfanin na Boeing 737-Max 8, a cewar ma’aikatan fadar White House duk dai da cewar basu fadi dawa yayi ganawar ba.
Shugaban kamfanin na Boeing Dennis Muilenburg, ya tabbatar ma shugaba Trump ta wayar tarho cewar jiragen suna da nagartar da ta dace, a cewar hukumomin kamfanin.
Fadar ta White House ta tabbatar da wayar tsakanin shugabannin biyu, amma basu fadi yadda tattaunawar ta gudanaba, wadda akayi bayan sukar da Trump yayi a shafinsa na Twitter inda yake cewar “Yanzu tafiya a jirin sama na neman zama abu mai wuya".
Trump ya kara da cewar ya kamata a saukar da jiragen, har sai an gano musabbabin da yasa suke yin hadari.
An Gargadi Amurkawa Su Gujewa Arewacin Mozambique
A ranar Juma’a ofishin jakadancin Amurka a kasar Mozambique ya gabatar da kashedi akan tsaro yana yiwa Amerikawa gargadin su gujewa kai ziyara gundumar Palma dake lardin Cabor Delgado, wadanda suke can kuma, su yi nazarin ficewa daga yankin nan take.
Ofishin jakadancin ya gabatar da wannan kashedin ne a saboda bayanai daya samu na yiwuwar kaiwa cibiyoyin gwamnati da wasu cibiyoyin hare hare a yankin.
Cikin makoni biyu da suka shige wasu yan yakin sa kai sun kai munanan hare hare da ‘yan sanda suka danganta da wata kungiyar Musulmi dake arewacin kasar.
A hare hare na baya bayan nan da aka dora laifin su akan wata kungiya da ake kira Mozambique Al Shabab, yan yakin sa kai dauke da wukake da ada sun kashe mutane biyar a gundumar Quissanga a daren shidda ga wannan wata na Yuni.
Kwana daya kafin aukuwar wannan al’amari mutane bakwai aka sassare har lahira a gundumar Macomia yayinda kuma aka kona fiye da gidaje dubu daya.
Jami’an Tsaron Nijar Sun Yi Wawan Kamun Rumbun Makamai A Jihar Agadez
A yammacin garin Agadez dake da tazarar kilomita 25 da hedkwatar jihar ta Agadez jami’an tsaro da suka kai wani samame suka yi wawan kamun makamai da dama da tulin harsashai kamar yadda suka bayyana wa manema labarai.
Hukumomin jihar ta Agadez ta bakin magatakardan gwamnan jihar Malam Attahiru Adam suka jinjinawa jami’an tsaron kasar a madadin gwamnan jihar da hukumomin kolin Jamhuriyar Nijar gaba daya dangane da jan aikin da suka yi.
A cewar Malam Attahiru Adam ba abun murna ba ne ganin irin muggan makaman cikin kasarsu sai dai suna jinjinawa jami’an tsaro bisa ga kokarin da suka yi na gano rumbun makaman.
Ya godewa talakawa ma da suka bada hadin kai aka cimma nasarar.
Ya yi kira ga talakawa su kwantar da hankalinsu tareda fatan Allah ya tona asirin duk wani dake da wani mugun hufi.
Kawo yanzu dai hukumomi sun damke mutane biyar da ake zargin suna da alaka da makaman da kuma boyesu.
Daya daga cikin wakilan kwamitin samun zaman lafiya na jihar Butadi Cuweran ya yi kira ga gwamnati data samar ma matasan yankin aiki.
Rashin samar ma matasan jihar aiki ke haddasasu yin fataucin makamai saboda ko a ranar 7 ga wannan watan jami’an tsaro sun cafke wasu makamai manya da kanana a cikin jihar da aka boye cikin akwatunan talibijan da naurorin kwamfuta.
Ga rahoton Haruna da karin bayani
Nijer: Shirin Komawa Makaranta
Bisa wani sabon tsari da hukumomin ilimi mai zurfi suka bullo da shi a ranar 3 ga watan Satunba dake tafe ne ya kamata daliban jami’o’i su koma kan aji sai dai kungiyar UENUN ta daliban jami’ar Yamai wadda ta fitar da wata sanarwa na ganin zai yi wuya wannan kudirin ya tabbata saboda a cewar sakataren kungiyar Arifa Hassan har yanzu akwai tsangayar da dama da ba su kammala darussan shekarar 2017 zuwa 2018 ba.
Yanayin rayuwa da yanayin karatu na daga cikin batutuwan da daliban jami’ar Yamai suka bukaci gwamnati ta dauki matakai akansu don ganin karatu ya gudana cikin nutsuwa a tsawon shekara mai kamawa.
Ministan ilimi mai zurfi Yahouza Sadissou bayani akan wannan al’amarin ba to amma yace idan lokacin yin bayani ya yi zai kira taron manema labarai don bayyana matsayin gwamnati.
Takun saka tsakanin dalibai da hukumomin ilimi mai zurfi wani abu ne da ya matukar jijjiga sha’anin karatu a shekarar da ta gabata, lamarin da ya sa gwamnatin nijer jibge jami’an tsaro a jami’ar Yamai tare da rufe wuraren kwanan dalibai a wasu jami’o’in kasar da nufin yayyafa ruwa akan wutar rikicin da ta samo asali daga matakin korar wasu shugabannin kungiyar UENUN daga jami’ar ta Yamai saboda zarginsu da dukan wani malaminsu.
Rwanda: Paul Kagame Ya Yi Wa Shugaban 'Yan Adawar Kasarsa Afuwa
An bayyana afuwar ne a wata sanarwa da gwamnatin Rwanda ta fitar da yammacin jiya Juma’a, wanda ke zama wani bangare yiwa masu laifi 1,140 afuwa.
Wani mutum da ya samu afuwar shugaban kasa, shine fitaccen mawakin nan mai suna Kizito Mihigo.
Sanarwar dai na cewa, shugaban kasa yayi anfani da ikonsa na shugaban kasa wajen yin afuwar, biyo bayan rubuta takardar neman afuwa da masu laifin suka yi cikin watan Yunin da ya gabata.
Kundin tsarin mulkin kasar Rwanda ya baiwa shugaban kasa ikon amfani da mukaminsa wajen yiwa masu laifi afuwa ta hanyar da doka ta tsara, bayan ya tuntubi kotun kolin kasar.
Wasu lokuta gwamnatin Kagame kan zargi kungiyar ‘yan FDLR da hannu a kisan kare dangin da ya faru a kasar tun shekarar alif 994, inda aka kashe dubun dubatan ‘yan Rwanda cikin kwanaki 100.
Matsalar Fara Ta Addabi Manona A Nijar
A hirar su da wakiliyar Muryar Amurka Tamar Abari, Abdu Bukari dan yankin, yace farar tana da yawa, kuma hatsi a wajen bai kai inda za a yanke shi, jama'a basu shiga wahala ba.
Yace suna bukatar agajin gaggawa daga hukumomin gidan gona, da na
kashe kwari, don kar matsalar ta kaisu shiga wani hali na tagayyara.
A nashi bayanin Darakta na hukumar gidan gona na Tanut, Lawali Bukari, yace tun watan baya ne suka fara ganin fara suka sa mata magani, yanzu kuma suka sake samun labarin ta dawo, amma tuni suka fara daukan matakin sanya magani a wuraren da take.
Daraktan ya ci gaba da cewa idan kuma fara ta matsa, akwai jirage masu
feshin magani da za'a yi amfani dasu.
Yace yanzu dai suna kan aiki, ba za su bari ba, har sai sun kauda wannan matsala, saboda Damagu ita ce rumbun tsumin Nigar a fannin samar da wadataccen anfanin gona, don haka hukumomi suye tsaye don magance matsalar.
A saurari cikakken rahoton daga wakiliyar Muryar Amurka Tamar Abari.
Taron Dakarun Amurka Da Takwarorinsu Na Yankin Tafkin Chadi a Yamai
Ana gudanar da taron kwana biyu ne, da nufin karawa juna sani akan dubarun harhada bayanan sirri, a ci gaba da neman hanyoyin murkushe ayyukan kungiyar Boko Haram da ISIS a yankin Tafkin Chadi.
Lura da mahimmancin bayanan sirri a yaki makamancin wanda kasashen na Tafkin Chadi ke kwabzawa, da kungiyoyin ta’addanci shekara da shekaru, ya sa cibiyar tsaro ta kasar Amurka a nafiyar Afirka, wato Africom shirya wannan taro.
Manufar taron ita ce a karawa juna sani akan dubarun samar da bayanan sirri a wannan lokaci da bayanai ke fayyace babbar alakar da ke tsakanin Boko Haram da kungiyar ISIS.
Mataimakin darekatan ofishin kula da horo a ma’aikatar tsaron Najeriya, Major Janar C.
A Abraham, na daga cikin masu halartar wannan taro.
Ya kuma bayyana matsayin kara karfafa hadin kan da ke tsakanin kasashen Tafkin Chadi da Jamhuriyar Benin da kasashe aminai masu yaki da ta’addanci.
Taron wanda za a shafe kwanaki biyu ana gudanarwa, a wani bangare zai kasance wata damar kara lakantar dubarun amfani da jiragen saman da kasar Amurka ta bai wa wadanan kasashe, a matsayin wata ingantattar hanyar hango abokan gaba in ji Janaral N’Gare Adoum shugaban ma’aikatar samar da bayanan sirrin sojan kasar Chadi.
Domin jin cikakken bayani, saurari rahoton da wakilinmu Souley Moumouni Barma ya aiko mana da Yamai.
An Gudanar Da taron Tunkarar Sauyin Yanayi A Yamai, Nijer
Shuwagabanin kasashe 4 ne suka karbi goron gayyatar shugaban kwamitin yaki da illolin canjin yanayi a yankin Sahel Issouhou Mouhammadou na Nijer, a wannan taro dake samun halartar wasu shuwagabanin gwamnatocin kasashe da nufin nazari akan shawarwarin kwararru da ministocin kare muhalli wadanda suka shafe kwanaki biyu suna tattaunawa a birnin Yamai dake Nijer domin neman mafitar halin da canjin yanayi ya jefa wannan yanki.
A cewar Mahamadou Issouhou mai masaukin baki, illolin canjin yanayi ne musabbabin akasarin matsalolin da nahiyar Afirka ke fuskanta a yau, missali shi ne yawaitar kafuwar kungiyoyin ta’addanci da tsanantar zuwa ci ranin matasa a sakamakon rashin madogara.
Ya kara da cewa, a saboda haka ya zama wajibi kasashen duniya su tashi tsaye a bisa la’akari da gargadin da masana ke bayarwa.
Shugaban kwamitin yaki da illolin canjin yanayi a yankin manyan tafkuna Denis Sassou Nguesso na kasar Congo Brazzaville ya bayyana cewa illolin canjin yanayi wani abu ne da ake iya magancewa muddin aka dage.
Akan haka ya shawarci takwarorinsa na Sahel akan su yi koyi da ayyukan dashen itacen da kasar Congo ta kaddamar daga gabar kogin Atlantika zuwa kogin Maliya ratsawa ta Senegal da Djibouti.
Ministan kare muhalli jamhuriyar Nijer Almoustapha Garba ya sanar cewa taron ministocin da ya gudana a jajibirin wanda shuwagabanin kasashe ke gudanarwa a yanzu haka ya jaddada bukatar gudunmuwar manyan kasashe wajen hada kan kudaden da za a tunkari illolin canjin yanayi a karkashin tsarin PIC RS na tsawon shekaru 12.
Kungiyoyi masu zaman kansu dake kallon wannan taron da muhimmanci sun ja hankulan shuwagabanin akan bukatar a yi adalci wajen tafiyar da tallafin da ake hasashen samowa daga masu hannu da shuni.
A gobe tallata ne za a ji matsayin masu hannu da shuni a dangane da alkawalin da suka dauka a taron Paris na shekarar 2015.
Zanga-Zangar Tsadar Rayuwa A Sudan Na Kara Kaimi
‘Yan sandan sun zubawa daruruwar masu bauta da suka fara zanga-zanga bayan sun gama sallar Juma’a a wajen babban birnin kasar barkonon tsohuwa domin tarwatsa su.
Wadanda suka shedi al’amarin sun ce masu zanga-zangar sun taru a birane da dama a fadin kasar, ciki har da Omdurman da Port Sudan da Atbara da kuma Madani.
Hotonuna a kan shafukan sada zumunta sun nuna hayaki mai yana ya turnuke wasu unguwannin a cikin Khartoum inda masu zanga-zangar suka kona tayoyi.
Babbar jami’iyar adawa ta Sudanese Congress Party ta fada a jiya Juma’a cewa jami’an tsaro suna kama madugunta Omar el-Digeir, a cewar kamfanin dillancin labaran Faransa.
Kungiyar Alkalai A Nijer Ta Yi Allah Wadai Da Sabawa Dokar Kotu
A yayin wani taron maneman labaran da suka kira a cibiyar kungiyar su ta ''SAMAN alkalan shari’a sun yi tir da Allah wadai da abinda suka kira sabawa hukuncin kotu, inda masu shari'a ke cewa dabi’a ce dake kokarin zamewa wasu kusoshin gwamnatin Nijer jiki, a cewar Zakar Yaou Mahamadou, sakataren tsare tsaren kungiyar alkalai ta kasa.
A ci gaban wannan sanarwar, kungiyar alkalan ta yi kiran hukumomi su gaggauta gudanar da bincike domin zakulo masu hannu a satar da ake zargin an tafka a jarabawar jami’ar shari’a ta baya bayan nan da aka yi.
A lokacin da wakilin Muryar Amurka, ya tuntubi kakakin gwamnatin Nijer, Minista Abdourahman Zakari, dake bangaren zartarwa akan wadanan korafe korafen, ya sanar cewa yana cikin wani aiki.
Jamhuriyar Nijar Na Fuskantar Barazanar 'Yan Ta'adda Masu Alaka Da Kungiyar IS
Ministan Tsaro Kalla Mountari ya fadawa Muryar Amurka cewa kungiyoyin tsagerun wadanda ke da alaka da kungiyoyin IS da Al Qaeda, na da babban hadari ga kasar, za kuma su iya kutsa kai cikin kasar idan har mahukuntan yankin ba su dauki tsauraran matakan kariya ba.
Ya kara da cewa, barazanar kungiyoyin ka iya shafar tsaron nahiyar turai, idan har suka samu damar kafa tunga a kasar ta Nijar, idan aka yi la’akkari da kusancin kasar da Libya, lura kuma da yadda Libyan ba ta da tsayayyar gwamnatin da za ta iya dakile tsagerun daga tsallakawa zuwa nahiyar turai.
Wannan gargadin da ya fito daga bakin babban jami’in tsaron kasar ta Nijar dangane da tsagerun, ya biyo bayan wani rahoto da ya nuna cewa Amurka ta fara kintsa jiragenta mara- matuka, a wani yunkuri da take yi na tattara bayanan sirri domin gano mabuyar kungiyoyin tsagerun a yankin.
Musulmai Sun Taya Kiristoci Bukin Kirsimeti A Nijar
Daya daga cikin shugabannin al’ummar Musulmi da suka yi hira da Sashen Hausa ya bayyana cewa, Kiristoci suma suna tayasu bukukuwan Sallah saboda haka wajibi ne suma su mara masu baya.
Ya kuma bayyana cewa, a cikin koyarwar Alkur’ani mai girma, wadanda suka fi kusa da Musulmi sune kiristoci.
A wannan shekarar an girke ‘yan sanda a cikin damara da wadansu cikin farin kaya a kewayen dukan majami'un Jamhuriya Nijar domin baiwa kiristocin kasar damar gudanar da harkokin ibada cikin kwanciyar hankali da salama.
Nijar dai na iyaka da jihar Sokoto inda a kwanakin baya gwamnan jihar Aminu Tambuwal ya tabbatar da cewa wadansu mutane da ake zaton yan ta'adda ne sun shiga wadansu yankuna da ke iyaka da jihohin Dosso da Tahoua a Nijer, abinda ya sa hukumomi daukar wadanan matakan kare majami'u.
Kiristoci a Jamhuriyar su kan ci gaba da gudanar da shagulgula bayan Kirsimeti har zuwa karshen shekara.
Saurari cikakken rahoton Haruna Mamman Bako A Najeriya kuma, wadanda Sashen Hausa ya yi hira da su a Abuja sun bayyana cewa, muhimmin abinda ya banbanta bukukuwan Kirsimeti na bana da na shekarun baya shine, an gudanar da bukuwan cikin kwanciyar hankali, yayinda da dama suka sami tafiya zuwa garuruwansu, duk da matsi da wadansu ke fuskanta.
Yau Kasar Ghana Ke Bikin Cika Shekaru 61 Da Samun 'Yancin Kai
Yau ce kasar Ghana ke bikin cika shekaru 61 da samun 'yancin kai daga turawan Ingila da suka yi mata mulkin mallaka.
Shugaban kasar na farko Dr Kwame Nkurma a ranar samun 'yancin kan ya ce kasar ta samu 'yanci har na illamasha allahu sai dai ya kara da cewa 'yancin Ghana ba zai yi tasiri ba sai sauran kasashen Afirka sun samu tasu 'yancin tare da walwala.
Kamar yadda aka saba za'a yi paretin jami'an tsaro a dandalin 'yancin kai dake babban birnin kasar, wato Accra.
Wasu shugabannin kasashen Afirka da suka hada da Shugaban Tarayyar Najeriya Muhammad Buhari, zasu halarci taron bikin.
Shugaban Najeriya shi ne ma babban bako mai jawabi.
Farfesa Usman Bali ya ba Muryar Amurka takaitacen tarihin gwagwarmayar samun 'yancin kai a kasar.
A cewarsa ba cikin ruwan sanyi turawan mulkin mallaka suka mika mulki ba sai da aka yi fafutika da dama.
Tun shekarar 1947 aka kafa jam'iyyar siyasa ta neman 'yanci.
Wasu jam'iyyun sun biyo baya har aka samu 'yancin kai.
Baicin Dr Kwame Nkurma Farfesa Usman ya ambaci wasu da suka yi ruwa da tsaki wajen kwatowa kasar 'yanci kamar irinsu Dr.
Danquah da Akufo Adoo da dai sauransu.
A saurari rahoton Ridwan Abbas da karin bayani
Taron Kwamitin Warware Rigingimun Siyasa A Kasar Nijer
An gudanar da taron kwamitin CNDP a dakin taro na « salle des banquets » dake fadar Frai Minista Briji Rafini da wakilan jam’iyyun siyasa.
Wannan kwamitin shi ne yake da alhakin warware rigingimun siyasa.
Taron ya zo ne da bukatar nazari akan maganar gyaran fuskar kundin tsarin zaben da a can baya ya haddasa rarrabuwar kawuna tsakanin jam’iyyun siyasa.
Bayan da aka saurari shawarwari daga wakilan jam’iyyun siyasar da suka halarci wannan taro a karshe an yanke shawarar kafa kwamiti mai mambobi 12 wadanda za su duba hanyoyin yiwa wannan kundin tsarin zabe gyaran fuska kamar yadda shugaban jam’iyyar PNDS TARAYYA kuma ministan cikin gida BAZOUM MOHAMED ya gayawa manema labarai.
Ya ce an bukaci ‘yan adawa su kawo mutane 8, su kuma su kawo mutum 4.
Yace duk da adawar da ake yi masu sun amince da hakan.
Ya kara da cewa duk abun da ‘yan adawa suka kawo idan ya dace za su amince dashi, da fatan su ma za su yadda da nasu shawarwarin.
Jam’iyar MPN KISHIN wace rashin yarda da wannan kundin tsarin zabe ya yi sanadiyar ficewar ta daga kawancen jam’iyyu masu mulkin Nijer ta halarci wannan taro.
Mataimakin shugabanta KORONE MASANI yace dama ce a garesu su kara fahimtar da wadanda ba su gane manufar jam’iyar ba.
Ya ce tun farko su ne suka fara dagewa sai an yi gyara.
Sun kwashe wata 11 suna adawa akai saboda haka garesu faduwa ce ta zo daidai da zama.
Sai dai a yayinda ake gudanar da wannan taro shuwagabanin kawancen jam’iyyun adawa na FRDDR ana su bangare sun kira taron manema labarai domin sanarda jama’a dalilansu na kauracewa wannan taro na CNDP .
MAMAN SANI ADAMOU shine kakakin jma’iyun hamayya.
Yace babu yadda za’a ce a zo a zauna ba tare da canza dokoki ba.
Sai an yi hakan kana su ma su shiga taron duk wani gyare gyare da za’a yi.
Dole ne a fara da abun dake hana ruwa gudu.
Rashin yarda da dokokin dake kunshe cikin kundin tsarin zaben kasar ta Nijer ya ja wa hukumar zabe ta CENI bakin jini daga wajen ‘yan adawa saboda haramtatta ce dalili kenan da suka ki aikewa da wakilai a wannan hukuma mai mambobi 13 yayinda shirye shiryen zabeN 2021 ke kara kankama.
A saurari rahoton Souley Barma
An Maida 'Yan Ciranin Kasar Somaliya sama da Gida
Hukumar ta hakikanta cewa, akwai kimanin mutane miliyan daya, galibi daga kasashen larabawa da kasashen nahiyar Afrika da suka yi tafiya mai hadarin gaske zuwa Libya da nufin shiga kasashen turai domin samun ingancin rayuwa.
Sai dai, a zahiri idan suka isa kasashen sai suga ba haka lamarin yake ba.
Hukumar ta IOM tace ‘yan ci ranin dake Libya suna fuskantar hadura da dama da suka hada da fasa kwauri da safarar bil’adama, da garkuwa da mutane, da kunci, da tsarewa, da kuma gasa masu akuba.
Kakakin hukumar Joel Millman yace shirin hukumar dake ba masu sha’awar damar komawa gida, ya maida dubban ‘yan ci rani daga kasashe dabam dabam gida.
Millman yace “Mun hakikanta cewa jiragen saman da hukumar IOM take tanadawa da kuma ayyukan da take gudanarwa a Libya, suna taimakawa wajen maida mutane gida, kuma suna rage hadarin da ‘yan ci rani dake tsallake tekun baharum suke fuskanta.
"Alkaluma sun nuna cewa kimanin ‘yan ci rani da ‘yan gudun hijira daga kasar Somaliya dubu talatin ne suka fice daga Libya, ta cikin teku zuwa kasar Italiya tun shekara ta dubu da dari biyu da goma sha hudu.
Kasashen Gabashin Afrika Zasu Haramta Shiga Musu Da Kaya Masu Sauya Launin Fata
Majalisar dokokin kasashen Afrika ta Gabas a makon da ya gabata ta tabbatar da wani kuduri dake kira ga yankin baki daya kada a yi ko a shigo da kayan gyaran jiki mai dauke da sanadarin dake sauya launin fatai.
Kayan gyaran jiki mai sa fata tayi fari galibi ana yin sa ne da sanadarin hydroquinone, wanda ke kawowa fata matsaloli haka ma wasu sanadarai da aka harhada dake sauya launin fata suna iya zama ciwo.
Kasashen Ghana, Ivory Coast, Kenya, Nigeria, Rwanda da Afrika ta Kudu sun haramta ko kuma suna sa ido akan irin wadannan kaya, yayin da Tanzania ta haramta shiga da su kwata kwata a cikin kasarta.
Majalisar dokokin Afrika ta Gabas a makon da ya gabata ya tabbatar da kudurin haramta yi da kuma shiga da sanadarin hydroquinone a cikin yankin.
Suzan Nakawuki ‘yar majalisar dokokin yakin Afrika ta GabasTace sanadarin mai sa fata tayi fari hydroquinone, ba mata kadai ke amfani da shi ba har da maza.
Mun ga maza masu shafe shafe domin fatarsu tayi fari fiye da mata.
Amma mun gano wannan abu ya zama babbar matsala, don haka dole a ja masa burki kafin ya ta’azzara.
Auren Wuri Na Tauye Burin 'Ya'ya Mata A Jamhuriyar Nijar
A jamhuriyar Nijer, kungiyar FAD mai fafutukar kare hakkin mata ta kaddamar da wani zagaye a makarantun kasar, domin wayarda kan dalibai a game da wata sabuwar dokar dake haramta aurarda ‘yan mata dalibai masu shekaru 16 da haifuwa, a wani yunkurin basu damar samun ilimi mai dorewa.
A watan disambar 2017 ne shugaban kasar Nijer Mahamadou Issouhou, ya saka hannu akan wata ayar dokar, dake baiwa ‘yan mata dalibai kariya tun daga aji na daya har zuwa shekaru 16 da haifuwa matakin da tun tashin farko ya samu karbuwa a wajen ‘yan majalisar dokokin kasar.
Sakamakon lura da irin matsalolin da auren wuri ke jefa ‘yan mata cikin, sai dai kawo yanzu jama’a na jahiltar wannan dokar, hakan yasa kungiyar ONG FEMMES ACTIONS ET DEVELOPPEMENT ta shirya wannan kamfe ta wayarda kan ‘yan mata a makarantun Sakandire a daukacin kasar.
Daruruwan dalibai ne suka halarci wannan gangami domin sauraren sakonnin da kungiyar ta FAD ke tafe da su, Haoua Elhadji Abdou wata daliba a makarantar CSP Kouara ta ce taron ya fitar da ita daga jahilici.
Sai dai matashiyar tace akwai alamar tambaya a wannan tafiya, hukumomin ilimi sun yi na’am da wannan yunkuri na ONG FAD, domin a cewar Darektar bunkasa ilimin ‘yan mata Mariama Chifkao, kamfen din zai taimaka wajen wayar da kan ‘yan mata dalibai, da cewa doka ta tanadi wasu mahimman matakan dake basu kariya da dukkan wani goyon bayan da ya dace domin samun ilimi mai dorewa…Dokar mai lamba 935 ta watan disambar 2017 da ake kira Decret Portant Sur La Protection Le Soutien Et L Accompagnement De La Jeune Fille Scolarisee a wani sashenta ta kunshi matakan yaki da miyagun malaman makarantar dake kwatanta amfani da matsayinsu don tafka ta’asa, akan dalibansu ‘yan mata saboda haka gangamin na ONG FAD bai manta da wannan batu ba.
Wakilin Muryar Amurka a Yamai Sule Mumuni Barma ya aiko mana karin bayani.
Mutane Biyar Sun Nuna Alamun Kamuwa Da Cutar Ebola a Congo
Kamfanin Dillancin Labaran Faransa ya ruwaito cewa, an sake samun sabbin mutane biyar da ake fargabar sun kamu da cutar Ebola a Jamhuriyar Dimokradiyar Congo.
A jiya Asabar kamfanin dillancin labaran na AFP, ya bayyana cewa, jami’an lafiya sun gano karin mutane biyu a yankin Wangata da kuma wasu mutane uku a yankin Bikoro, duk a arewa maso yammcin Lardin Eqauteur.
Hiller Manzimbo, darektan babban asibitin yankin na Wangata ya nuna takaic kan yadda har yanzu wasu ba su fahimci cutar ta Ebola ba.
"Har yanzu a nan Mbandaka da kuma watakila Bikoro da sauran wurare, mutane da yawa ba su fahimci cewa lallai akwai cutar ta Ebola ba.
A halin da ake ciki kuma, hukumar lafiya ta Duniya, WHO, ta ce ta dukufa wajen samar da allurar rigakafin cutar ta Ebola.
Allurar wacce ba a tabbatar da ita ba a hukumance, kan samar da kariya, tare da ba da kwarin gwiwar cewa za ta taimaka wajen dakile yaduwar cutar.
Ana Cece Kuce Akan Ayyukan Kwaskwarimar Fadar Shugaban Jamhuriyar Nijar
A yayin ziyarar da wata tawagar jam’ian gwamnatin kasar Indonesia ta kai Jamhuriyar Nijar karkashin jagoranacin karamin mnistan harakokin wajen Indoneiya a makon jiya aka rattaba hannu a yarjejeniyar tsakanin darekatan fadar shugaban kasa Ouhoumoudou Mahamadou da shugaban kamfanin WIKA, na aikin yiwa fadar shugaban kasar kwaskwarima bisa ga cewar jaridar LE SAHEL mallakar gwamnatin nijer koda yake ba ta yi bayani akan kudaden da wadanan aiyuka ke bukata ba…Kawo yanzu gwamnatin ta Nijer ba ta yi bayani ba dangane da adadin kudaden da wannan kwagila za ta lakume to amma ‘yan adawa na cewa miliyan 14000 na cfa ne za a kashe domin ayyukan kwaskwarimar fadar ta shugaban kasa, abinda Annabo Soumaila shugaban jam’iyar MDN Kokari ta kawanen FDR yace bai dafe ba a daidai lokacin da matsalolin suka addabi talakawa .
Kakakin gwamnatin Nijer Abdourahman Zakari wanda Sashen Hausa ya tuntuba ta wayar tarho ya nemi a bashi lokaci ya sanarda jami’in dake gaban wannan aiki wato shugaban da’irar Yamai Moctar Mamoudou idan ya so daga bisani zai waiwayemu domin zantawa akan wannan batu dake ci gaba da shan suka a wajen ‘yan adawa.
A ci gaba da neman hanyoyin jin ta bakin masu mulki mun tuntubi wani jami’in hulda da ‘yan jarida a fadar shugaban kasa Adamu Manzo shi ma ya bukaci mu ba shi lokaci domin samun izini daga magabatansa.
Fadar shugaban kasar Nijer na daga cikin gine ginen da gwamnatocin da suka mulki wannan kasa a can baya suka gada daga gwamnatin Gen Seini Kountche bayan kifarda gwamnatin farar hula ta Diori Hamani a shekarar 1974 abinda ake ganin zai iya zama hujja ga gwamnatin Issouhou Mahamadou wajen aiwatar da kwaskwarimar da za ta bayarda huskar zamani ga wadanan gidaje da wasu ke kallon sun zama tsohon yayi.
Saurari cikakken rahoton Souley Moumouni Barma
Hukumomin Angola Na Zargin Dan Tsohon Shugaban Kasar Da Wawure $500m
Hukumomin kasar Angola sun tuhumi Jose Filomeno dos Santos, dan tsohon shugaban kasar Edwardo de Santos, da aikata rashin gaskiya kan zargin tura dalar Amurka miliyan 500 daga babban bankin kasar zuwa Ingila.
Hukumomin kasar sun hana Jose barin kasar, haka nan tuhumar ta shafi tsohon gwamnan babban bankin kasar, shima an hana shi yin balaguro domin aiwatar da binciken kwakwaf akan lamarin.
Shugaban Sudan ta Kudu Da Madugun 'Yan Tawaye Sun Hadu a Ethiopia
Shugaban Sudan ta Kudu, Salva Kiir da shugaban ‘yan tawaye Riek Machar sun hadu gaba-da-gaba a jiya Laraba, wadda ita ce haduwarsu ta farko cikin shekaru biyu.
Taron wanda aka yi a Addis Ababa, babban birnin kasar Habasha, na zuwa ne, a matsayin wani yunkurin da ake yi na kawo karshen shekaru biyar da aka kwashe ana yakin basasa a Sudan ta Kudu, wacce ita ce ‘yar autar kasashen Duniya.
Rikicin ya lakume rayukan dubun dubatar mutane, kana ya tilastawa kusan mutane miliyan hudu ficewa daga gidajensu.
Ya zuwa yanzu ba san sakamakon wannan ganawa da shugabannin biyu suka yi ba, amma kuma masu lura da al’amura na ci gaba da sa ido kan ganawar.
Wata babbar jami’a mai fashin baki a kungiyar da ke bincike kan rikice-rikicen da ake samu a sassan Duniya mai suna Casie Copeland, ta ce, har shugaba Kiir da Machar suka fice ba tare da an cimma wata matsaya ba, hakan zai dora alamar tambaya akan kungiyar raya kasashen yankin ta IGAD, mai dauke da mambobin kasashe takwas, kan ko tana da tagomashin da za ta iya sasanta wannan rikicin.
Duk Da Yarjajjeniyar Da Aka Cimma A Sudan Ta Kudu, Ba a Sako Fursunan Yaki Ko Guda Ba.
Wani sabon rahoto na Majalisar Dinkin Duniya ya ce watanni shida bayan sanya hannu kan yarjejeniyar zaman lafiya a ranar 12 ga Satumba, shekarar 2018, har yanzu babu wanda aka sake daga cikin fursunonin siyasa wadanda suke tsare a Sudan ta kudu.
Biyu daga cikin manyan masu sukar gwamnati, Aggrey Idri, mamban kungiyar SPLM-IO, da Dong Samuel Luak, lauya mai kare hakkin bil adama sun bace a ranar 23 zuwa 24 ga watan Janairu, shekarar 2017, daga Nairobi.
Masana a Majalisar dinkin duniya kan harkokin kasar Sudan ta Kudu sun bayyana cewa, gwamnatin Sudan ta Kudu ta karyata cewa ta san inda Idri da Luak suke.
Somalia da Eritrea Na Shirin Sake Bude Ofisoshin Jakandancin Su A Kasashesn
An yanke wannan shawara ce a wani taron koli a birnin Asmara na kasar Eritrea, inda shugaban Somalia Mohamed Abdullahi Farmajo ya fara wata zaiyarar kwanki uku mai cike da tarihi a yau Lahadi.
Huldar kasashen ta yanke ne kusan shekaru goma sha biyar.
Da yake zantawa da sashen Somaliyanci na Muryar Amurka, ministan yada labarai na Somalia Dahir Mohamed Geelle, yace nan bada dadewa ba zaku ga jakadun Eritrea da Somalia a manyan biranen kasashen biyu.
Yace shugabannin biyu sun tattauna a kan makomar tsaron yankin da kuma musayar alaka tsakanin kasashen Afrika dake kan gabar tekun bahar maliya.
Shugabannin zasu ci gaba da tattauanawarsu a yau Lahadi.
Kasar Congo Ta Yi Anfani Da Darusan Da Ta Koya Wajen Dakile Yaduwar Ebola
A lokacinda annobar zazzabin Ebola ta barke a Afrika ta yamma a shekara ta dubu biyu da goma sha hudu, babu wanda yake cikin shirin ko ta kwana akan aukuwar wannan al'amari.
Alluran rigakafin da ake kokarin kirkirowa tun lokacinda aka samu bular annobar zazzabin a shekara ta dubu biyu da goma sha uku tana kasa tana dabo.
Gwamnatoci suna tafiyar hawainiya wajen daukan matakai ko kuma kasa sanin barazana ko kuma hatsarin dake tattare da bular annobar zazzabin.
Su kuma jami'an kiwon lafiya sai suka tsinci kansu cikin tsaka mai wuya wajen bada jinya.
A saboda haka a lokacinda aka samu damar shawo kan matsalar a shekara ta dubu biyu da goma sha shidda fiye da mutane dubu goma sha daya da dari uku sun mutu a kasashen Guinea da Liberia da kuma Saliyo a saboda wannan cuta kuma ta lakume fiye da dala biliyan hudu.
A wannan karon a lokacinda aka samu labarin yiwuwar barkewar annobar ebola a wani kauyen jamhuriyar Congo a ranar takwas ga wannan wata na Mayu, cikin kwanaki biyu kasar ta tura masana zuwa yankin.
A takaice nan da nan aka fara daukan matakan dakile yaduwar wannan annoba.
Domin kuwa anyi amfani da darusan da aka koya a baya wajen daukan matakan dakile yaduwar cutar.
Zamu Magance Matsalar 'Yan Ta'adda A Kasashen Afrika
Mukaddashin shugaban rundunar sojin kasar Liberia, ya nuna damuwa kan yadda ‘yan ta’adda suke shiga cikin kasar daga kasashe makwabta.
Yayi wadannan kalaman ne yayin wata ganawa ta musamman da Muryar Amurka, Kwamandan Sajent Manjo Karmoh Duke Freeman, ya ce ya zama dole a dauki matakin kara dakarun kasar, domin hakan ya zama sako ga ‘yan ta’adda da ke aikace-aikacensu a kan iyakokin kasar.
Ita dai rundunar dakarun kasar ta Liberia, mai yawan sojoji dubu biyu, an sake hada ta ne bayan yakin basasan da ya kawo karshe a shekarar 2003.
Dakarun Majalisar Dinkin Duniya da ke taimakawa kasar a baya, sun janye a farkon shekarar nan, lamarin da ya bar kasar cikin yanayi na rashin cikakken tsaro.
Shugaban Kamfanin Orano Mai Hakar Uranium Ya Gana Da Shugaban Niger
Da yake bayani wa manema labarai jim kadan bayan ganawarsa da shugaban kasar Niger shugaban kamfanin ORANO, tsohuwar AREVA PHILIPE KNOCHE ya bayyana cewa sun tanttauna akan batutuwan da suka shafi huldar bangarorin biyu wace ta ta’allaka akan aiyukan hakar ma’adinin uranium kuma kamfanin ya samu lambar yabo akan maganar kare mahalli a yankin AGADES abinda shugabar kungiyar GREN HAJIYA RAMATOU SOLI ke kallonsa tamkar almara.
Ta ce duk wanda aka fada masa cewa an ba kamfanin Orano lambar yabo akan muhalli dariya za’a yi masa.
Kura da dattin da aka tara shekara da shekaru suna nan jibge.
Rashin dasa itatuwa da rashin ruwan sha har yanzu suna damun mutanen yankin.
Bayan birnin Yamai shugaban kamfanin ORANO ya ziyarci wuraren da kasar FARANSA ke hakar uranium a karkarar ARLIT saboda haka masu kare hakkin jama’a ke cewa shugaban ya kamata ya samu damar gani da idanunsa halin kuncin da kamfaninsa ya jefa jama’a ciki sabanin abinda yarjejeniyar 2014 ta tsayar.
Mai fafutikar jama’ar yankin Alit, musamman mata suna shan wuya da batun ruwa.
Cikin tsakar dare suke layi bakin famfuna su samu ruwan da bashi ma da tsaftar sha.
Koda shugaban kamfanin bai sha ba ya kai a gwada domin ya tabbatar cewa ba kage ake yi ba.
Faduwar darajar karfen uranium a kasuwannnin duniya ta haddasa korar ma’aikata da dama daga aiki a rassan ORANO dake Niger wato SOMAIR da COMINAK sai dai a ra’ayin shugaban kungiyar AEC, MOUSSA TCHANGARI girman matsalar bai kai mizanin da za a dauki irin wannan mataki ba.
Moussa Tchangari ya ce an ba kamfanin Orano komi amma sai ya kori ma’aikata.
Ya bata hanyoyi da muhalli amma bai hana kamfanin zuwa ya yi karya ba.
Bugu da kari an dauka kamfanin yana taimako ne har ana cewa ya na jin tausayin kasar ne da yake sayen karfen uranium.
Shugaban kamfanin ORANO wato tsohuwar AREVA PHILIPE KNOCHE ya ce an dan fara samun tashin farashin uranium a kasuwannin duniya yayinda batun nuclear ke ci gaba da haddasa mahawara saboda dalilai masu nasaba da dumamar yanayi.
Ya bayyana aniyarsa ta karfafa tallafi domin bunkasa aiyukan noman rani dai dai da alkawalin da suka yi wa jama’ar yankin AGADES musamman a fadamar IRAZHER .
A saurari rahoton Souley Barma
An Samu Zaman Lafiya Tsakanin Sojoji Da Fararen Hula a Sudan Ta Kudu
Wasu mazauna garin Wau na kasar Sudan ta Kudu sun ce dangantaka tsakanin sojoji da fararen hula ta ci gaba sosai cikin ‘yan makonnin nan saboda yunkurin samar da zaman lafiya da ake ci gaba da yi.
Dayawa daga cikin fararen hula yanzu sunce basa tsoron ganin wani mai kaki, amma kuma ‘yan kasar sun yi kira ga gwamnati da ta biya sojoji albashinsu akan lokaci ta yadda ba zasu shiga yin wasu abubuwan da basu kamata ba domin samun kudin da zasu ciyar da iyalansu.
Wasu kungiyoyin agaji biyu masu zaman kansu da ake kira Safer World da CEPO masu kula da ci gaban zamantakewar al’umma, sun yi ta shirya tarukan karawa juna sani a garin Wau cikin shekaru biyu da suka gabata, domin farfado da dangantaka tsakanin sojoji da fararen hula.
A wani taron da aka gudanar jiya Talata, akan halin da ake ciki kan dangantakar sojoji da fararen hula a yankin Wau, mazauna yankin sunce lamura sun daidai ta yanzu, kuma yanzu ba wani bakon abu bane aga sojoji da fararen hula kafada da kafada suna sayayya tare da tayin tafiye-tafiye.
‘Yan Sandan Niger Sun Capke Masu Safarar Miyagun Kwayoyi A Yamai
A samamen da suka kai a kasuwar Kato da tashar shiga motocin haya da aka fi sani da tashar Kollo dake Yamai ‘yan sandan farin kaya da hadin gwuiwar hukumar yaki da fataucin miyagun kwayoyi OCRITIS suka yi wannan babban kamu da ya kumshi wasu dilalai dauke da dimbin tabar wiwi da miyagun kawoyoyi irinsu TRAMADHOL ( TRAMOL) wadanda aka gabatar da su gaban ‘yan jarida.
Nazirou Moussa Boubakar kakakin hukumar ‘yan sanda ya ce tare da hadin kan wasu jami’an tsaro suka kai samamen da ya basu nasarar capke bata garin wajen su 108.
83 daga cikin wadanda aka kama, an kamasu ne da laifin sha da sayar da kwaya.
Sun kama kanabis da makamantansu kamar tramol 3415.
Hukumar ‘yan sandan ta kara da cewa ta kama motar Taxi a hannun ‘yan durba durba hade da wasu baburan da ake yiwa kallon na sata ne.
Tabarbarewar al’amuran tsaro a birnin Yamai wani abu ne da ke matukar tayarda hankalin jama’a.
Hakan na faruwa ne bisa la’akari da yadda ‘yan fashi suka mayarda kisan kai tamkar wani abu mai sauki lamarin da ake alakantawa da yawaitar amfani da myagun kwayoyiA saboda haka, hukumar ‘yan sanda ta nemi hadin kan kwamitin tsaron yankin Yamai don takawa wannan matsala burki.
A saurari rahoton Souley Mummuni Barma
Yan Sanda Sunyi Awon Gaba Da Shaharraren Mawaki Bobi Wine
Dan majalissar, dan adawar kasar Uganda, kuma shaharraren mawaki Bobi Wine, yan sanda sun tare shi a yau Alhamis lokacinda ya sauka a filin jirgin saman Kampala, suka yi awon gaba da shi.
An hana yan jaridu shiga cikin filin jirgin kuma aka tsaurara matakan tsaro a birnin Kampala, a yayinda aka tura jami’an tsaro akan titunan birnin.
Jiya laraba ‘yan sanda suka hana mutane yin gangami a gaban filin saukar jirage da wasu wurare domin tarbar mawakin dan shekaru 36.
Kafofin yada labarum kasashen waje dana kasar da kuma dandalin sada zumunci na yanar gizo sun bada rahoton cewa, dan-uwan mawaki Wine da manajan sa da kuma mawakan sa suma an kama su, a lokacin da suka sauka daga cikin jirgin bayan sun fito daga Turai.
Ana Ci Gaba Da Neman Mutane Da Suka Bata A Ambaliyar Mozambique
A yayin da sojojin Afrika ta Kudu da na India ke taimakawa wannan aiki a wani shawagi ta sama domin neman mutane da suka bata, sojojin sun huskanci matsaloli wurin taimakawa dubun dubatar mutane dake kasa.
Ministan filaye da muhalli na kasar Mozanbique Celso Correia yace har iyau lamarin akwai wuya, amma dai zai inganta.
Yace akwai mutane 1,500 dake kan rufin gidaje da bishiyoyi dake tsananin bukatar taimako da kana wasu mutane dubu 89 dake zaune a sansanonin.
A cewar Majalisar Dinkin Duniya, jumular wadanda suka mutu a Mozambique da Zimbabwe da Malawi ya kai mutane 700.
Ma’aikatan ceto sun ce lallai ne adadin zai karu, yayin da ruwan ambaliyar ke janyewa.
Kimanin mutane miliyan daya da dubu 700 ne lamarin ya shafe su, bala’i mafi tsanani da ya addabi yanki a cikin shekaru da dama.
Wayan Salula Ya Bar Aiki A kasar Sudan Ta Kudu
Daruruwan mutane ne a kasar Sudan ta Kudu yanzu haka wayan salular su bata aiki tun daga ranar jumaa.
Hakan ko ya biyo takon sakan da aka shiga ne tsakanin gwamnati da kanfanin samar da wannan wayan salula.
Wannan yasa gwamnati ta yanke layin dake aikewa da sakonni ta wayoyin hannun wato Network, a turance wanda yakai na yawan mutane kusan dubu dari 9 tun daga daren talata.
Gwamnati tace kanfanin na Vivacell yaki biyan kudin sa na lasisi.
Ministan yada labarai na kasar Michael Makuei ya fada wa muryar Amurka a farkon wannan satin cewa da farko gwamnati ce ta dauke mata biyan wannan kudin na lasisi da kuma haraji amma daga bisani kuma tace ta biya dala miliyan 66 na lasisin kuma shine kanfanin ke jankafa.
Sai dai kuma a waje daya, Pagan Amun tsohon sakataren jamiyyar Sudan Peoples Libration Movement wato SPLM, mai mullkin kasar yace kanfanin nan Vivacell ta biya kudin lasisin na shekaru da suka gabata, don haka ba hujja yanzu kuma ace kanfanin ya biya wasu kudaden lasisi na daban.
Amun yace shine wanda ya daidaita gwamnati da wannan kanfani na kasar Labanan
Babbar Sallah: An Kulla Yarjejeniyar Tsagaita Wuta a Libya
An cimma wata matsayar tsagaita wuta a fadan da ake yi a Tripoli babban birnin Libya, yayin da ake fara bukuwan sallar layya.
Shugaban dakarun Libyan Natioanl Army Khalifa Haftar, ta amince da wannan yarejejeniya, wacce Majalisar Dinkin Duniya ta bukata a kulla a yau Asabar, kamar yadda mai mai magan da yawunsa, Ahmad Al Mesmari ya fada a wani taron manema labarai a Benghazi.
Tun da farko dama, gwamnatin da Majalisar Dinkin Duniya ta amince da ita, ta yi na’ama da wannan matsaya da aka cimma domin a samu a yi bubkuwan salla da za a fara a gobe Lahadi.
Tun dai daga watan Afrilu ake ta gwabza fadan neman karbe ikon birnin Tripoli tsakanin dakarun Haftar da na gwamnati, lamarin da ya yi sanadin mutuwar sama da mutum dubu, kamar yadda Hukumar Lafiya ta duniya WHO ta tabbatar.
Wani Rikici Ya Kunno Kai A Jma'iyyar CDS Rahama
A Janhuriyar Nijer mako biyu bayan da jam’iyyar CDS Rahama ta gudanar da taronta na kasa, wasu shugabannin jam’iyyar Sun bayyana shirin shigar da kara a gaban kotu saboda a cewarsu ba da yawunsu aka shirya wannan taron da a karshensa aka zabi Bubakar Madugu a matsayin sabon shugaba ba.
Rashin yarda da halaccin wadanda suka wakilci rassan jam’iyyar ta CDS Rahama a wurin wannan taro da ya bayyana Me Madougou Boubakar a matsayin sabon zababben shugaban jam’iyyar na kasa baki daya ya sa bangaren tsohon shugaba Abdou Labo soma shirye shiryen maka abokan hamayyarsu a kotu akan bukatar ta soke dukkan shawarwarin da taron na Yamai ya tsayar.
Malan Abdou Ammani na kan gaban wannan yunkurin.
Yace su ba su ki a sasanta ba amma wancan bangaren sun ga shirin ba zai gyara su ba.
Bayan haka akwai ka’idodin zama shugaba a jam’iyyar.
Kamar yadda bangaren Labo ke kallon bangaren Madougou da rashin cancantar tafiyarda harakokin jam’iyya, haka dayan bangaren ke cewa tun jimawa doka ta yanke hukunci akan makomar siyasar Abdou Labo inji Malan Moutari Kadri, kusa a bangaren Me Madougou Bouabkar.
NIJAR: Hukumar HALCIA Ta Kaddamar Da Shirin Bada Takaddun Shiga Kasashen ECOWAS
Malam Isufu Abdullahi shine ke jagoran wannan aikin dake wakana a cikin ma'aikatar magajin garin Birni N'Konni, inda yanzu haka mutane kimanin 750 a birnin da kauyukan za su samu wannan takarda da za ta basu damar ketarawa kasashen ECOWAS.
Mutane da dama sun koka game da irin yadda suke fuskantar matsalolin akan iyakokin kasashe CEDEAO ko ECOWAS a lokacin da suke balaguro, ya yin da yakan kai su da dole su bada na goro kamin abar su, su shiga wasu kasashen yankin ECOWAS.
Gwamnatin Jamhuriyar Nijar, ta bayyana jin dadin ta game da wannan shirin kuma sun yi maraba dashi domin zai taimaka wajen inganta tsaron shiga da fice Iyakokin kasashen ECOWAS.
Saurari Rahoton Harouna Mamane Bako
Kungiyar Amnesty Ta Soki Mahukuntan Jihar Agadez a Nijar
Kungiyar kare hakkin dan Adam ta Amnesty International ta fitar da wani rahoto inda ta soki mahukumtar jihar Agadez da kakkausan lafazi saboda dauke wasu 'yan kasar Sudan fiye da dari da birnin ya yi zuwa wani yankin Madama wanda yake da matakan tsaro na soja.
Malam Risa Faltu magajin garin Agadez ya ce sun dauki matakan ne domin nisantar da al'ummarsu daga wasu miyagun dabiu da wasu cikin wadanda aka kai Madama ke aikatawa.
Ya na mai cewa jama'ar Agadez jama'a ce mai son zaman lafiya.
'Yan Sudan din da aka kai Madama wasunsu na shaye shaye tare da aikata wasu abubuwan da basu dace da zaman lafiya ba.
Su ma kungiyoyin kare hakkin dan Adam na jihar sun yi fatali da rahoton ita Amnesty International.
Sun ce ba rahoto ya kamata ta fitar ba amma da wakilanta ta tura Agadez domin su gani da idanunsu abun dake faruwa, su kuma tattauna da hukumomin garin.
Malam Abu Nchua dan kungiyar kare hakkin dan Adam ne reshen jihar Agadez a cewarsa Amnesty International ta tafka kuskure dangane da zancenGa rahoton Haruna Mamman Bako da karin bayani
Wadanne Kalubale Ke Gaban Sabon Shugaban Kungiyar ECOWAS?
Sabon shugaban kungiyar raya tattalin arzikin kasashen yamamcin Afirka ta ECOWAS Issouhou Mahamadou, wanda shi ne shugaban Nijar, ya lashi takobin magance wasu manyan matsalolin da yake gani suna hana tafiyar da sha’anin tattalin arzikin kasashen yankin Afirka ta yamma.
A ganin shi cikin matsalolin, akwai babbar matsalar ta’addanci, dora shirin samar da kudade na bai-daya da mambobin kungiyar za su rika amfani da su da dai sauransu.
A karshen makon da ya gabata aka zabi Shugaba Issouhou a taron kungiyar na 55 da ya gudana a Abuja, babban birnin Najeriya.
Ministan harkokin wajen Nijar Kalla Hankourao ya yi wa wakilin Muryar Amurka a birnin Yamai Souley Mumuni Barma karin haske kan batutuwan da shugaban zai tunkara.
Kungiyoyin Islama Sun Sa Baki a Takaddamar Dokar Harajin Nijar
A sanarwar hadin gwiwar da kungiyoyin suka fitar sun fara da tunatar da jama’a cewa kasar Nijar babu abin da take bukata, illa bullo da matakan kare martaba da mutuncin kasa a idon duniya.
Haka kuma wajibi ne gare su su kasance masu jajirce wa akan maganar hadin kan jama’a ba cece-ku-ce ba.
Zanga-zangar kin jinin gwamnati a dalilin sabuwar dokar harajin 2018 da zanga-zangar masu goyon bayan hukumomi ke shirya wa domin mayar da martani ba za su kai ga samar da maslaha ba.
Dalilin haka saboda haka kungiyoyin Islama ke gargadin bangarorin a kai.
A cewar kakakin kungiyoyin addinin Islama, Sheik Shuaibu Mohamman, ‘yancin dan kasa da hakkin da suka rataya a wuyansa ba wai tsarin mulkin kasa kawai ne ya umarci jama’a da mutuntawa ba, hatta addini ma ya yi gargadi akan wannan kyakkyawar dabi’a.
Domin karin bayani saurari cikakken rahotan Sule Muminu Barma.
'Yan Sudan Na Kuka Game Rage Darajar Kudin Kasarsu
Kawo karshen dadadden takunkumin tattalin arzikin da Amurka ta sakawa Sudan a shekarar 2017, bai haifar da fatan da ake na farfado da tattalin arzikin kasar ba, kuma Sudan ta kasance cikin jerin sunayen kasashen da Amurka ke dauka a matsayin masu tallafawa ta’addanci a duniya.
Bayan da gwamnatin kasar ta rage darajar kudin kasar daga 28 zuwa 47.
5 kan kowacce dala.
Wasu mata da ke sayayya a wata kasuwar kayan gwari a babban birnin Khartoum, sunce farashi ya ‘karu, kuma hauhawar farashin kayayyaki ya kai kashi 70 cikin 100 tun farkon wannan shekara.
Sabon Fara Ministan Sudan da aka nada Moataz Moussa ya fadawa ‘yan Majalisu ranar Litinin cewa, gwamnati ba zata yi komai kan daidaituwar kudin kasar ba.
“Ya ce babu tabbacin abin da za a yiwa kudin Sudan darajarsa ta daidaita da Dala.
"Masana tattalin arziki a Sudan na kyautata zaton tattalin arziki zai farfado bayan da Amurka ta janye takunkumin tattalin arziki na kusan shekaru 20 a shekarar da ta gabata, amma yin hakan bai taimaka ba.
NIJAR: 'Yan Adawa Na Zargin Jam'iya Mai Mulki Da Fara Yakin Neman Zabe
Wannan shine zagaye mafi girma da shugaban jam’iyar PNDS Tarayya ke gudanarwa a yankunan karkara, tun tsayar da shi a matsayin dan takarar 2021 a watan Maris da ya gabata.
Bayan yankunan Dosso da Tahoua, tawagar ta Bazoum Mohamed ta ziyarci yankin Zinder.
La’akari da faruwar wasu abubuwa a yayin jerin gangamin da jam’iyar mai mulki ta gudanar, ya sa ‘yan adawa zargin an taka doka.
Sai dai Bazoum Mohamed yace akwai rashin fahimtar nauyin da ya rataya a wuya, domin fatan samun karbuwa a wurin talakkawa.
Hotunan da aka yada a shafikan sada zumunta, sun nuna cewa dan takarar na PNDS Tarayya ya yi amfani da motarsa ta Ministan cikin gida, a yayin wannan zagaye, to amma a cewarsa, ya san cewa anan ya aikata ba dai dai ba.
Ana su bangare ‘yan adawa na ganin ya kamata doka ta yi aikinta don kawo karshen aikata irin wannan mummunar dabi’a ta ‘yan siyasa anan gaba.
Tsarin jadawalin da hukumar zabe ta fitar a karshen makon jiya na cewa a ranar 27 ga watan Disamba 2020 ne za a gudanar da zagayen farko na zaben shugaban kasa.
Ga cikakken rahoton daga wakilin Muryar Amurka Souley Moumouni Barma.
Cutar Ebola Ta Yadu a Wasu Sassan Congo - WHO
Hukumar lafiya ta Duniya WHO, ta ce cutar Ebola mai saurin kisa, na ci gaba da yaduwa a wasu sabbin yankuna da ke gabashin Jamhuriyar Dimokradiyyar Congo, yayin da adadin wadanda suka kamu da cutar ya doshi 3,000.
Adadin baya-bayan nan, ya nuna cewa mutum 2,934 ne suka kamu da cutar, inda 1,965 daga cikin wannan adadin, suka rasa rayukansu.
Babban Darekta a hukumar ta WHO, Michael Ryan, ya yi gargadin cewa, akwai yiwuwar cutar ta ci gaba da yaduwa, saboda wasu dalilai.
“Zantukan da ake ta yamadidi da su cewa, ana amfani da allurar rigakafin cutar, wajen yada ta, da kuma karasa masu dauke da ita, da kungiyoyin da ke watsa bayanai marasa tushe ta kafofin sada zumunta, na kawo cikas a yakin da ake yi da cutar.
Ana Kara Samun Zaman Lafiya A Yankin Tilaberi A Nijar
Hukumomi a jamhuriyar Nijar tare da hadin gwiwar kungiyoyi masu zaman kansu, sun kaddamar da shirin wayarda kan jama’ar karkarar Tilaberi, dangane da dalilan kafa dokar ta baci a garuruwan dake fama da matsalar ta’addanci.
Lura da yadda wasu daga cikin mazaunan gundumar Torodi, Say, da Makalondi ke korafi a game da dokar ta bacin da aka kafa masu a karshen shekarar da ta gabata, ya sa hukumomi da kungiyoyi masu zaman kansu soma tuntubar rukunonin al’ummar wannan yanki, da nufin samun hadin kansu don samun nasarar wannan mataki mai nasaba da yakin da jamhuriyar Nijar ta kaddamar.
‘Yan ta’adda a bakin iyakokin Nijar da kasashen Mali, Burkina Faso, sun tada hankalin jama'a, a cewar shugaban kungiyar Transparency International reshen Torodi, Habibou Oumarou.
Bayanai sun yi nuni da cewar an fara samun fahimta a sakamakon irin wadanan taron na musayar ra'ayi a tsakanin mahukunta da talakkawa.
A karshen watan Nuwambar shekarar 2018 ne, gwamnatin Nijar ta bada sanarwar kafa dokar ta baci a gundumomin Say da Torodi dake yankin Tilaberi, bayan la’akari da yawaitar hare haren ta’addancin dake sanadiyar asarar rayukan fararen hula har da jami’an tsaro.
Matakin da wasu mazauna wannan karkara ke guna-guni akansa, saboda a cewarsu barazana ce ga harakokin yau da kullun, ganin irin koma bayan tattalin arzikin da ake kara samu a wasu garuruwa makwafta, biyo bayan kafa dokar ta baci inji su.
Ga rahoton wakilin sashen Hausa na Muryar Amurka a Yamai, Sule Mumuni Barma.
Za A Samu Jinkiri Wajen Kafa Gwamnatin Farar Hula A Sudan
Hanyar da kasar Sudan za ta iya bi don kafa gwamnatin farar hula za ta zama mai tsawo da wahala, a cewar babban manzon Amurka a kasar, mako guda bayan da majalisar mulkin sojojin kasar da kungiyoyn ‘yan adawa suka cimma yarjejeniya da ta bayyana yadda za a gudanar da mulki cikin shekaru uku.
Yarjejeniyar dai ta biyo bayan zanga-zangar siyasa da ta shafe watanni bakwai, ta kuma saukar da dadadden shugaban kasar Omar al-Bashir, kuma yawancin zaman tattaunawar ya hada da kusoshi a kasar da ke da arzikin mai.
Amma akwai sauran ayyuka masu yawa da su ka rage a yi, a cewar Donald Booth, jakadan Amurka na musamman a Sudan.
Tun lokacin da aka nada shi a matsayin makonni shida da suka gabata, Booth ya shirya zaman tattaunawa masu yawa a Khartoum da Brussel da kuma Addis Ababa, inda bangarori daban-daban ke kokarin bayyana damuwarsu da kuma yadda suke kallon sabuwar kasar Sudan zata kasance.
A wani taro da aka gudanar ta kan waya a Brusels jiya Talata, Booth ya yi nuni ga wasu bangarorin da ya kamata a tattauna akansu.
NIJER: Al'ummar Tanut Sun Gudanar Da Zanga Zanga Kan Rashin Wutar Lantarki
Masu zanga zangar sun isa fadar shugaban gundumar Tanut din inda mukaddashin sa ya karbesu kuma ya saurari koke koken na su.
Sun bayyana ma hukumomin cewa ba tare da bata lokaci ba, suna bukatar a samo mafita ko da kuwa ta janyo musu wutar ne ta hanyar matatar kamfanin man SORAZ tun da yana bangaren Tanut ne.
Su ma magabatan sun jinjina ma masu zanga zangar da yadda suka gabatar da kansu cikin lumana ba hargitsi da ba.
Jagoran kamfanin wutar lantarki na Tanut ya ce koyaushe suna cikin gyara tare da neman hanyoyin magance matsalar.
Shugaban Kamfanin Maman Shuaibu ya ce suna sanne da wannan matsalar kuma sun damu da rashin wutar lantarkin a gundumar Tanut, kuma suna kokarin ganin cewa sun kawo gyara nan ba da dadewa ba.
Ya ce dole ne a yi hakuri a bari masu gyara su ci gaba da gyara yadda ya kamata tare da jaddada cewa suna kan yin kokarin ganin an kamala gyaran.
A Nijar Anyi Kira Da A Baiwa Mata 'Yancin Kai
A Jamhuriyar Nijar kungiyar kasa da kasa ta Plan International Niger ta kaddamar da wata yekuwar musamman da nufin fadakar da jama’a game da muhimmancin baiwa ‘yan mata damar morar ‘yancin da dokokin cikin gida dana kasa da kasa suka yi tanadi domin su.
A yayin bukin tunawa da ranar ‘yan mata ta duniya da ake gudanarwa a kowace ranar 11 ga watan Oktoba, kungiyar Plan Niger ta kaddamar da wannan kamfe dake fatan isar da sakwanni zuwa ga al’uma a karkashin wani sabon shirin da aka yiwa lakabi da Aux Filles L’egalite, dake nufin baiwa ‘yan mata dama kwatan kwacin wace aka saba baiwa samari kamar yadda wakilin wannan kungiya a Nijar Henri Noel ya bayyana.
Zasu fara Kamfen wanda zai gudana a dukkan sassan kasa, wanda wani lokaci ne na jan hankulan mahukunta da shuwagabanin al’uma wato sarakuna da malaman addinai da jami’an fafutika akan bukatar tasu gudunmowa don kawo karshen wahalhalun ‘yan mata a fannonin rayuwa inji Moustapha Ibrahim jami’in tsare tsare a Plan Niger.
Shugabar kungiyar ‘yan jarida masu kare hakkin jama’a a fannin kiwon lafiya Hajiya Amina Hashimu wace ta halarci bukin kaddamar da wannan yekuwa ta yaba da wannan tsari sai dai tana mai nuna damuwa akan wasu abubuwan da ka iya biyo baya.
Kungiyoyin kare hakkin yara sun bayyana jamhuriyar Nijar a matsayin kasar da tafi kowace kasa aurar da yara kanana a duniya, lamarin da ake dauka a matsayin wadanda ke sahun gaban dalilan da ke haddasa cikas wa lafiyar ‘yan mata, yayin da hakan ke hana masu samun ilimin zamani, abinda a karshe ke zama musabbabin talaucin dake addabar rukunin mata anan Nijar inji kungiyar Plan Niger.
Shugabannin Afirka Zasu Yaki Tsatsauran Ra'ayi A Kasashensu
Shugabannin kungiyar Tarayyar Afirka da suka yi taro a Mauritia a makon da ya gabata, sun yi alkawarin kara kaimi wajen yakar kungiyoyin masu tsattsauran ra’ayi a nahiyar, musamma ma a yankin Sahel.
Wannan alkwari, na zuwa ne bayan wasu hare-hare da kungiyoyin masu ikrarin jihadi suka kai a wasu kasashen yankin Sahel, ciki har da wani hari da ya halaka sojojin Jamhuriyar Nijar 10 a kudu maso gabashin kasar, da wani hari akan hedkwatar rundunar hadin gwiwar kasashe biyar da ke yaki da masu ikrarin jihadi ta G5 Sahel a Sevare da kuma wasu hare-hare biyu da suka auku a Mali.
Sai dai wasu kwararru sun yi gargadin cewa, da wuya kungiyar ta AU ta iya kara assasa karfi rundunar hadin gwiwar ta G- Sahel, wacce aka kafa a bara.
A wani labari mai nasaba da wannan, wasu mata masu rike da manyan mukamai, sun yi kiran neman karin tallafi daga kasashen duniya, domin taimakawa mata da ‘yan mata su tsira daga matsalolin rikice-rikice da ayyukan ta’addanci da rashin ci gaba da da kasashen yankin Sahel ke fama da su.
Ministar harkokin wajen Sweden, da mataimakiyar babban sakataren Majalisar Dinkin Duniya, da wakiliya ta musamman kan harkokin mata, zaman lafiya da tsaro ta kungiyar Tarayyar Afirka ne suka yi wannan kira, bayan da suka kammala wata ziyarar hadin-gwiwa da suka kai Jamhuriyar Nijar da Chadi, inda suka hadu da mata daga bangarorin al’uma daban-daban.
Belgium Ta Ba Laurent Gbagbo Mafaka
Kasar Belgium ta amince ta bai wa tsohon shugaban kasar Ivory Coast, Laurent Gbagbo mafaka, bayan da kotun hukunta manyan laifuka ta ICC ta wanke shi daga tuhumar da ake masa, lamarin da ya zo wa mutane a ba-zata.
Kotun ta ICC ta saki Gbagbo bayan gindaya masa wasu sharudda, inda aka ce ya zauna a kasar da ta ba shi mafaka, sannan kada ya tuntubi wani shaida daga cikin mutanen da ke da hannu a wannan shari’a, ko kuma ya yi magana a baina jama’a dangane da abin da ya shafi shari’ar.
Kakakin kasar Belgium, Karl Lagatie, ya ce gwamnatinsu, ta ba Gbagbo mafaka ne saboda hakan na daya daga cikin irin gudunmuwar da suke ba kotun ta hukunta manyan laifuka ta ICC domin ta yi nasara a ayyukanta.
A ranar 15 ga watan Janairu aka wanke Gbagbo da Charlse Ble Goude da ake tuhumarsu tare, kan aikata ayyukan cin zarafin bil Adama, inda a lokacin, kotun ta ICC ta ki sakinsu har sai sun sami kasar da za ta ba su mafaka.
Yau Ake Cika Kwanaki 500 Da Sace Mata Da Yara A Garin N’GALEWA
A yau 15 ga watan Nuwamba ake bukin cika kwanaki 500 da wasu ‘yan bindiga suka sace mata da yara kanana kimanin 39, a kauyen N’GALEWA dake yankin Fiffa, kungiyoyin kare hakkin jama’a sun bayyana damuwa.
Dan gane da abinda suka kira halin ko in kula da mahukuntan Nijer ke nunawa, wannan al’amari da suke ganin ya kai matsayin da shugaba Mahamadu Isuhu, da kansa ne ya kamata ya dauki matakin warwarewa.
A taron manema labaran da suka kira domin tunawa da wadanan mata da yara 39, na kauyen N’GALEWA shuwagabanin kungiyoyin fafitikar kare hakkin dan adam sun yi tunatarwa akan yanayin da wannan al’amari ya faru.
Mai magana da yawun kungiyar Kaka Touda Mamadou Goni, jigone a kungiyar AEC, shugaban kungiyar CONIDE mai kula da kare hakkin yara Moussa Sidikou, dake cikin wannan gwagwarmaya ta ceton mutanen N’GALEWA, na ganin rashin wani hobbasa daga wajen hukumomi tamkar take hakkin yara ne a kasar da saka hannu a yarjejeniyar kasa da kasa.
Kungiyoyin sun bayyana cewa, zasu ci gaba da gwagwarmaya ba fasawa, har zuwa lokacin da suka tabbatar wadanan mata da yara na N’GALEWA sun koma hannun iyayansu.
Habasha Ta Kori Jami'an Gidan Yari Guda Biyar
Daya daga cikin Jami’ain biyar da aka kora daga aiki yau Alhamis, shine ma shugaban gidan yarin.
Korar ta zo dab kafin kungiyar kare yancin bil’adama ta duniya ta Human Rights Watch ta fitar da rahoton dake nuna yadda ake cin zarafin fursunoni a gidan yarin Ogadan dake yankin Soamli dake gabashin kasar ta Ethiopia.
Rahoton ya hada da shedar fursunonin dake gidan yarin wadanda suka bayyana cin zarafi da muzgunawar da ake yi musu ta hanyar azabtar da su cikin wani kunci da kuma hana su samun kulawar lafiyarsu da abinci.
Daruruwan 'Yan Najeriya Sun Tsere Zuwa Jamhuriyar Nijar
Kimanin mutum 1,000 ne suka yi gudun hijira daga garin Cigama da ke cikin jihar Zamfara zuwa garin Gidan Ahamad da ke Gundumar Madawa a jihar Tahoua da ke Jamhuriyar Nijar.
Rahotanni sun ce sun tsere ne sanadiyar hare-haren 'yan bindiga masu garkuwa da mutane.
Wasu daga cikin mutanen da suka tsere, ya fadawa Muryar Amurka cewa ya rasa 'yan uwansa sanadiyar wannan rikici.
Hukumomin karkara, sun kai agajin farko ga 'yan gudun hijira kamar yadda bayanai daga hukumomi suka nuna.
Jihar Zamfara da ke makwabtaka da Nijar ta sha fama da hare-haren 'yan bindiga wadanda a lokuta da dama sukan yi garkuwa da mutane domin neman makudan kudaden fansa.
Saurari cikakken rahoton Haruna Mamane Bako domin karin bayani:
Ana Kara Samun Nasarar Yakar Boko Haram A Nijar
A jamhuriyar Nijar dakarun tsaron kasar sun yi nasarar hallaka daruruwan mayakan Boko Haram, a yayin wani farmakin sama da na kasa da suka kai daga ranar 28 ga watan Disambar da ta gabata, kawo zuwa jiya 2 ga watan Janairu a tsibirin tafkin Chadi da gabar Kogin Komadugu.
Yayin da sanarwar tace ba wani sojan kasar da ya samu ko da rauni abinda ya matukar faranta ran ‘yan kasar.
Sanarwar wace aka bayar a daren jiya a kafar Talabijin mallakar Gwamnatin Nijar na cewa dakarun tsaron kasar sun fatattaki ‘yan kungiyar Boko Haram a tsibiran tafkin Chadi da gabar kogin Komadougou, a yayin wani gagagrumin farmakin da suka kaddamar a ranar 28 ga watan Disamba.
Dakarun sojin Nijar, sun sama damar hallaka 'yan kungiyar ta Boko Haram sama da 200, sai sojin kasa suka samu damar hallaka karin 'yan ta'addan 87, a cewar sanarwa wace ta kara da cewa askarawan na Nijar sun lalata kwale- kwale 9, sannan sun karbe motoci 3 da wasu tarin rokoki da bindigogi, hade da dubban harsasai da wasu magungunan da ake jerawa a sahun miyagun kwayoyi.
Hada gwiwa tsakanin Najeriya da makwaftanta a wannan yaki dake kokarin gagarar kundila, wani abu ne da ya zama dole ga gwamnatocin kasashen yankin tafkin Chadi su dauki kwararan matakai, muddin ana son murkushe Boko Haram a dan takadirin lokaci inji masana.
Ga rahoton Sule Mumuni Barma daga jamhuriyyar Nijar.
Raila Odinga Ya Ce Zai Iya Sasanta Shugaban Sudan ta Kudu Da 'Yan Tawaye
Tsohon Firaministan Kenya Raila Odinga ya ce zai iya sasanta Shugaban Sudan Ta Kudu Salva Kiir da jagoran 'yan tawaye Riek Machar.
Odinga ya yi tayin jagorantar tattaaunawa tsakanin Shugagan kasar da tsohon Mataimakinsa don kawo karshen yakin basasar da aka kwashe shekaru kusan hudu da rabi ana gwabzawa a Sudan Ta Kudun.
Ya kai ziyara Juba cikin sirri don ganawa da Shugaba Kiir makwanni biyu da su ka gabata, 'yan kwanaki bayan da bangarorin da ke fafatawar su ka kasa cimma yarjajjeniyar zaman lafiya a Addis Ababa, babban kasar Habasha.
Ministan Yada Labaran Sudan Ta Kudu Michael Makuei ya fada yayin ziyarar cewa, Odinga ya bayyana cewa ya na so Kiir da Machar su sasanta kamar yadda shi da Shugaban Kenya Uhuru Kenyatta su ka sasanta bayan bambance-bambancen suna baya.
Jaridar 'The EastAfrican'ta ruwaito cewa ana kyautata zaton Odinga zai tafi Afirka Ta Kudu a wannan makon don ya gana da Machar.
Mai magana da yawun 'yan tawayen ya ce jami'an gwamnatin Afirka Ta Kudu sun yi daurin talala ma Machar bisa umurnin gwamnatin Kiir.
To amma jami'an gwamnatin sun musanta zargin.
An Harbe Wata Matashiya Data Ziyarci Ma’aikatar Ministan Kudi A Nijar
Wannan al’amarin ya sa masu kare hakkin dan adam kiran hukumomi da su gaggauta gudanar da bincike don tantance ainahin mafarin wannan harbi.
Cikin yanayin kaduwa, a kullumin faruwar wannan al’amarine masu amfani da shafikan sada zumunta ke tafka mahawara daga yammacin jiya laraba zuwa yau, ganin yadda ba zato ba tsamani harsashi ya afkawa wannan matashiya mai suna Jamilatou, a yayinda ta ke kokarin gabatar da takardunta a ofishin ministan kudin kasa, da nufin a bata damar goge waraiki a fannin da ta karanta.
Faruwar wannan al’amari a dai dai lokacin da motocin shugaban kasa ke shirin wucewa, ya sa jama’a nuna dogarawan fadar ta shugaba Issouhou da dan yatsa.
Gudanar da bincike don tantance ainahin tushen wannan harsashi a shirin gano jami’in da ke da alhakin wannan harbi, wata hanya ce da za ta tilastawa dogarawan fadar shugaban kasa su shiga taytayinsu inji Abdou Elhadji wani dan rajin kare demokradiyya na kungiyar FSCN.
Hotunan da aka yada a shafikan sada zumunta na gwada wannan matashiya zaune hannunta 1 nade da bandeji, alamar dake nunin ta ji mummunan rauni.
Ga cikakken rahoton Daga wakilin Muryar Amurka Souley Moumouni Barma.
Cutar Ebola Ta Shafi Lardi Na Biyu A Congo
Matsalar barkewar cutar Ebola ta baya-bayan nan a kasar Congo ta shafi wani lardi na biyu, a cewar ma’aikatar kiwon lafiya ta kasar.
Hakan na faruwa ne a daidai lokacin da jami’an kiwon lafiya suka dukufa wajen gwajin makarin wannan cuta.
Jami’an na kiwon lafiya, na fatan yin amfani da magarin da ake kira mAb114, wanda ya samo asali daga wani da ya warke daga cutar ta Ebola a shekarar 1995, maganin da ake fatan zai yi tasiri a wannan karon na barkewar cutar.
Tuni dai an samu mutane 30 da ke dauke da cutar yayin da 14 daga cikinsu suka mutu.
Yanzu haka, kwararru na jiran a amince musu su fara amfani da wasu magunguna da dama a mataki na gwaji, a cewar ma’aikatar ta kiwon lafiya.
A makon da ya gabata, aka fara allurar rigakafin cutar ta Ebola a Maninga da Beni, manyan garuruwan da ke da tazarar tafiyar kilomita 30 daga cibiyoyin da aka samar na kula da wadanda suka kamu da cutar.
Yunkurin shawo kan wannan cuta ta Ebola, na fuskantar kalubalen kungiyoyi masu dauke da makamai a wannan yanki da ke kusa da kan iyakar Uganda, mai dauke da dumbin jama’a.
Hukumar lafiya ta Duniya WHO ta yi kiran da a samar da hanyar da za a kai ga dukkanin jama’a da wannan cuta ta shafa.
An Kammala Atisayen Sojojin Ruwa Mafi Girma A Duniya.
An gudanar da Babban taron manyan Haffoshin dakarun ruwa a matsayin wani bangare na wannan atisayen wanda ya maida hankali sosai kan tsaro a gabar takun Guenea.
Cikin jawabinsa, Babban Hafsan Hafsoshin Rundunar sojin ruwan Najeriya, Vice Admiral Ibas Ekwe Ebot ya ce Ana tafka miyagun laifuka na kasa da kasa a gabar takun Guenea kuma Masu ta'asar na kai komo ne daga kasa zuwa kasa tunda a takun ba wani takamman wurin da za a ce shine iyakar wannan kasa da waccan kasa.
Admiral Ibas ya kuma ce batun fashi a cikin teku shima wata kalubale ce ga sojojin ruwa na kasashen duniya, yaa kuma daya daga cikin dalilan da yasa aka krkiro sojin ruwa.
Wani Hafsa mai murabus a rundunar sojojin ruwa, M.
Salman yace irin wannan atisayen abune da zai amfani duk masu ruwa da tsaki ganin muhimmancin gabar takun Guenea ga duka kasashen.
Saurari cikakken rahoton Hassan Maina Kaina
Masakar SOTEX a Jamhuriyar Nijer Na Fuskantar Barazanar Durkushewa
Malam Lawali Sule, mai magana da yawun ma’aikatan masakar SOTEX a lokacin da suke wani zaman dirshan da nufin tayarda mahukunta daga barci don ganin sun hamzarta bullo da matakan warware matsalolin da suka dabaibaye wannan masana’antar, yace tsawon shekara uku kenan basu sami albashi ba.
Da yake bayani a dangane da korafe korafen ma’aikatan, daraktan ofishin ministan ci gaban masana’antu Malan Mahaman Zaki ya tabbatar da cewa ma’aikatan basu sami albashi ba kuma akwai basussukan da ake bin kamfanin.
A shekarar 2017 ne hukumomin Nijer suka mayarda harkokin masakar SOTEX a hannun wani dan kasuwar cikin gida domin maye gurbin ‘yan China da suka janye nasu hannun jarin matakin da ma’aikata ke yiwa kallon mafarin tabarbarewar harkoki, abinda ya sa ofishin ministan masana’antu yunkurin shiga tsakani.
Tuni dai ‘yan rajin kare hakkin jama’a irinsu Almansour Mohamed na kungiyar CAAPAN suka fara kiran gwamnati akan maganar ceto wannan masana’antar.
Dakatar da tsarin nan na sakin marar shigo da kayan aiki ba tare da biyan kudaden awo ba da ake kira exoneration na daga cikin abubuwan da suka tilastawa ‘yan China tsinke hulda da masakar ta SOTEX wacce ainahinta gwamnatin Nijer ta kafa a shekarar 1969 da nufin gogayyar kasuwancin atamfa da takwarorinta na waje, sai dai kawo yanzu da alama haka ta kasa cimma ruwa.
Ga karin bayani cikin sauti.
Majalisar Dokokin Kasar Nijar Ta Bukaci Hukumar Zabe Ta Cike Gurbin Hamma Ahmadu
Da kuri’u takwas cikin goma sha daya ne kwamitin gudanarwa na majalisar dokokin Nijar ya amince ya aikawa hukumar zaben kasar da ta aika da wanda zai maye gurbin dan majalisa Hamma Ahmadu bayan ya yi sama da shekara biyu bai taka majalisar ba.
Shi dai Hamma Ahmadu yana gudun hijira ne a Turai sanadiyar gujewa wata shari’ar da ake yi masa a kasar wadda yake ganin wata makarkashiya ce ta siyasa.
Duk da cewa kotun kasar bata yanke shawara akan bukatar majalisar dokokin kasa na maye gurbinsa, ‘yan adawa, musamman na kusa da shi Hamma Ahmadun, irinsu Bala Ibrahim ya dora laifin wannan al’amarin kan jam’iyyar PNDS mai mulkin kasar.
Yace lokacin da Hamma Ahmadu ya bar kasar bashi da lafiya.
Jam’iyya mai mulki na gani Hamma ne zai zama masu kaya a zaben 2021 idan Allah ya kai rai.
Kokarin Muryar Amurka na jin ta bakin ‘yan majalisar dokokin kasar ya cutura, amma mai magan da yawun jam’iyyar PNDS Adamu Manzo ya ce an umurceshi ya jira matsayin kotun tsarin mulki kafin ya yi magana.
Sai dai kakakin PNDS Alhaji Asumana Muhammadou ya mayar da martini akan bugun kirjin da jam’iyyar MODEN Lumana ta Hamma Ahmadu ke yin a cewa PNDS zata hadu dashi a zaben 2021.
Yana tunashesu cewa a zaben da ya gabata shugaban kasa Issoufou Mahammadou ya lashe zaben da kashi 83 yayinda ya doke Hamma.
A cewarsa Hamm aba zai basu tsoro ba.
Dangane da wanda zai tsayawa jam’iyyar MODEN Lumana a zaben 2021, ‘yan jam’iyyar sun ce babu kowa sai Hamma a cewar Bala Ibrahim saboda wai sun yadda dashi.
A saurari rahoton Souley Barma da karinbayani
Wasu 'Yan Shi'a Sun Gudanar Da Muzahara A Birnin Yamai
A jamhuriyar Nijar mabiya mazhabar shi’ah sun yi jerin gwano a birnin Yamai, a yau juma’ar karshen watan Ramadan, da nufin nunawa duniya rashin jin dadinsu akan halin kuncin da Falasdinawa ke ciki, lamarin da ya sa suka kona tutar kasar Isra’ila a matsayin jan kunne ga manyan kasashe duniya.
Yau da hantsi lokacin da ‘yan shi’ah ke kan hanyar zuwa dandalin Chateau tawaye, dake unguwar lazaret a birnin Yamai, inda suka saba gudanar da taron muzahara na juma’ar karshen watan Ramadan.
Ja-yayyar da ake ci gaba da fuskanta akan batun mallakar masallacin Qudus, da kashe kashen dake tattare da wannan al’amari, na kan gaba cikin batutuwan da jagoran mabiya shi'ah Shiek Ahmed Lazaret ya tabo a jawabinsa.
Matasa wadanda ke kallon wannan rana ta juma’ar tunawa da al’umar Falasdinu da muhimmanci, sun jaddada aniyar ci gaba da fafutikar ganin masallacin Qudus ya koma hannun su inji Dahirou Moussa da ake kira Chadoua.
Lura da yadda jinsin mata ke dandana kuda a rikicin Isra’ila da Falastinawa ya sa mata ‘yan shi’ah sadaukar da komai nasu don ceton takwarorinsu daga wannan tashin hankali.
Malama Sa’adatou Aboubakar, na daga cikin masu irin wannan tunani a taron muzaharar wannan shekara, ta kona tutar Isara’ila a matsayin hannun ka mai sanda ga kasashen yammaci, saboda irin gudunmawar da suke badawa wajen ruruta wutar.
Ga rahoton wakilin sashen Hausa na Muryar Amurka Souley Moumouni Barma.
Nijar: Rawar Da Matasa Ke Takawa Wajen Yaki Da Cizon Sauro
Wasu matasa a unguwa Jagindi da ke Damagaram na Jamhuriyar Nijar sun kudiri aniyar yakar sauro da ya zamo annoba wajen yada cututtuka, da yanzu haka al'umma suka cika asibitoci a Damagaram sanadiyar zazzabi da ya addabi jama'ar.
Maminu Malam Ado shi ne jagoran wadannan matasan, ya kuma ce su da 'yan uwa da abokanan arziki suka zauna su ka yi shawara yadda za su tasamma lamarin, inda su ka hada kudade su ka sayi injin din feshin da magani su ke fesawa a gidaje, unguwanni da wajen da sauro ya tare.
Wasu da suka ci moriyar wannan tsari sun ce ba karamin dadawa 'yan unguwar ya yi ba, inda mazauna unguwannin suka ce yanzu haka sauro ya yi sauki sosai.
A cewar jagoran matasan, za su fadada aikin feshin maganin har sauran unguwani da su ke kusa da su, sannan yana kuma kira ga sauran 'yan uwansu matasa da su yi koyi da su, wanda ta haka ne za a rage radadin zazabin cizon sauro da al'umma ke fama da shi, abin da ya kai asibitoti suka cika makil da marasa lafiya.
Saurari cikakken rahoton Tamar Abari daga Damagaram:
Habasha Ta Amince Ta Sakarwa Eritrea Yankinta
Amincewa da aiwatar da yarjejeniyar, yana nufin Habasha ta amince ta sakarwa Eritrea yankinta kana kuma zata mutunta hukuncin kotun kasa da kasa na shekarar 2002 da ya baiwa Eritrea ikon yankin Badme da kasashen biyu ke takaddama akai.
Shugaban Eritrea Isaias Afwerki ya sanar da wannan sabon labari ne a Asmara, a jawabinsa na shekara-shekara da akea tunawa da wadanda suka yi mutuwar shahada.
Yace tawagar zata tattauna a kan ci gaba da aiwatar da shirin tsakanin kasashen biyu.
Daga bisani, shugaban ma’aikatar fadar firai ministan Habasha Fitsum Arega ya aike da sakon Twitter yana cewar, Firai ministan yana marhabi da tawagar Eritrea.
An Bada Umurnin Bude Kasuwar Kifin Diffa
Hukumomin jamhuriyar Niger bayan wani dogon nazari sun ba magabatan jihar Diffa umurnin su bude kasuwar kifin yankin da ta yi kusan shekara hudu a rufe biyo bayan matsalar ‘yan boko haram da ta yi kamari a yankin.
A cewar Hankurau Biri Kasum, magajin garin Diffa, gwamnati ta yi zama da duk wadanda abin ya shafa, suka yi nazari akan muhimmancin kasuwar ta yin la'akari da yadda take da tasiri ga tattalin arzikin yankin ta hanyar huldar kasuwanci da kasashe makwafta irin su Najeriya, Kamaru da Chadi da suke zuwa sayen kifi, an kuma sanya jami’an ‘yan sanda da ‘yan kwastam a wajen don su lura da abinda ke faruwa.
Yanzu haka a cewar Abdulahi Roro, ya ce sauke kifin da lodin sa a kasuwar ya kankama, ana ta aikin lodin kifin zuwa wurare dabam dabam a kasar da waje, ya kuma ce ba karamin farin ciki suka yi ba ganin cewa yawancin jama’a da kasuwancin suka dogara.
Ya kara da cewa an dauki kwararan matakai na tsaro da suka hada da tantance masu dako, da masu saye, da daukar kifin a mota.
Shi ma a nashi bangaren shugaban kungiyar direbobi na Diffa, Kongo Alasan ya ce suna sa ido akan duk motar da ta yi lodi tare da duba takardun ta, haka kuma ‘yan kungiyar su suni bi sau da kafa.
Ga karin bayani cikin sauti daga Tamar Abari.
Gwamnatin Kamaru Ta Tsare Sojoji 7 Da Ake Zargi Da Kashe Mata Da Yara
Mahukuntar kasar Camaroon sunce yanzu haka suna tsare da sojojin su 7 da ake tuhumar sun kashe mata da yara a shekarar 2016 lokacin da suke yaki da kungiyar Boko Haram.
Kungiyar kare hakin bil adama ta Amnesty International tace wannan matakin da gwamnati ta dauka yana kan hanya, tace sai dai akwai bukatar a kara zurfafa bincike akan wadannan kashe-kashen da sojojin kasar keyi.
Wakilin muryar Amurka daga Cameroon Moki Edwin Kindezeka ya aiko da rahoto daga Yaounde cewa kungiyar ta kare hakkin bil adama ta yaba da wannan matakin da gwamnatin ta Cameroon ta dauka na kame sojojin da ake tuhuma da kashe fararen hula lokacin da suke yaki da kungiyar boko haram.
Mai Magana da yawun gwamnatin kasar ta Cameroon Isah Tchiroma yace sojojin nan 7 an kama su ne a cikin satin data gabata, a saboda kashe mata biyu da yara biyu da suke zargi da laifin goyon bayan kungiyar boko haram.
Majalisar Dokokin Kenya Ta Yi Waje Da Jaririn Wata Biyar
Shigar ‘yar majalisar da danta zauren majalisar ya sa zaman majalisa ya tsaya cak, yayinda ‘yan majalisa da dama suka bukaci su fice daga majalisar.
“Ranka ya dade kakakin majalisa, wani bako ya shigo wannan majalisar, kuma haka bata taba faruwa ba tun shekara ta dubu da dari tara da sittin da uku.
Mai Girma Kakaki, wannan wulakanta majalisa ne, kuma ya kamata a tuhume ta da aikata ba daidai ba.
Tilas ne mu kare mutuncin wannan majalisar.
Mukaddashin kakakin majalisar Chirstopher Omulele ya yanke hukumci cewa, abinda ‘yar majalisar ta yi bai dace ba sabili da haka ya umarci gagarabadau na majalisar ya fitar da ita daga zauren.
Duk ya yake tana son ta kula da jaririnta, wannan ba wurin da zata kula da shi bane, saboda haka na umarce ta da ta fice ba tare da bata lokaci ba ta dawo idan ta ajiye shi a wani wuri.
A nata ra’ayi, Saida Ali wata ‘yar gwaggwarmayar kare hakkin bil’adama ta kasar Kenya tace abinda kakakin ya aikata ne ba daidai ba.
Misali ke nan dake nuna cewa, wadansu suna gani bai kamata mata su shiga wadansu wurare ba, ko rike wadansu mukaman shugabanci, ko kuma suna gani wadansu cibiyoyin da ake tsaida shawarwari ba wurin shigar mata bane.
Wannan babbar matsala ce a wurina, sabili da kuwa muna ci gaba da nuna cewa maza sune suke da iko muna kara basu damar rufewa mata baki.
Da take hira da manema labarai bayanda aka fitar da ita daga zauren majalisar.
Zuleika tace an bata zabi biyu ranar Laraba ko dai ta zo aiki da jaririn, ko kuma kada ta zo baki daya, ta kuma gwamnace kada taje aikin.
A shekarar dubu biyu da goma sha bakwai, majalisar dokokin kasar Kenya ta amince da kudurin da ya bukaci ma’aikatu su samar da wuraren da mata masu shayarwa zasu iya kula da ‘ya’yansu.
Sai dai kamfanoni kalilan ne kawai suka yi wannan tanadin.
Ga dai fasarar wakiliyar Muryar Amurka Rael Ombuor daga birnin Nairobi:
Kasar Zambia Ta Maida Tendai Biti Zimbabwe
Lauyoyin dan adawar siyasar kasar Zimbabwe Tendai Biti sun ce an maida shi kasar shi ta haihuwa bayan da jami’ai a kasar Zambia mai makwaftaka da su suka ki amince wa da bashi izinin zama a kasar.
Gilbert Phri yace an mika Biti ga hukumar ‘yan sandan Zimbabwe bayan yin watsi da izinin da kotu ta bayar na dakatar da mayar da shi kasar tashi.
Bangaren ‘yan gudun hijiran Majalisar Dinkin Duniya ya fitar da bayanin cewa, sun damu kwarai da rahoton da suka samu kan kin amincewar Zambia ta baiwa Biti mafaka, da kuma hukuncin da suka yanke na maida shi kasar shi, inda suka bayyana matakin a matsayin karya dokar kasa da kasa.
Biti na daya daga cikin membobi 9 na jam’iyyar Movement for Democratic Change da hukumar ‘yan sandan Zimbabwe ke nema bisa laifin haddasa tarzoma a zaben shugaban kasa da aka gudanar makon da ya gabata, wanda jam’iyyar hamayyar ke ganin anyi magudi domin Shugaba Emmeson Mnangagwa ya samu nasara.
Masu Garkuwa Da Mutane Sun Sace Mahaifiyar Wani Dan Majalisar Nijar
Wannan lamari na zuwa ne kwana guda bayan da masu garkuwar suka saki wani ‘dan kasuwa dake hannunsu bayan da ya biya Miliyan 20 na kudin CFA.
Rahotanni sun nuna cewa da missalin karfe 10 na daren ranar Litnin ne ‘yan bindigar suka yi awon gaba da mahaifiyar dan Majalisar Dokokin Nijar mai wakiltar yankin Diffa, Boulou Mahamadou.
Sa’o’i kadan bayan da suka saki dan kasuwa, Kaka Touda Goni mamadou, wanda ya fanshi kansa ta hanyar biyan makudan kudade.
Har ya zuwa hada wannan rahotan ‘yan bindigar na ci gaba da garkuwa da wannan mata, yayin da wata majiya ke cewa an fara tattaunawa domin shawo kan wannan al’amari cikin ruwan sanyi.
Ya zuwa yanzu dai babu wani ko wata kungiya da ta fito ta dauki alhakin garkuwar da ake da mutane.
Domin cikakken bayani saurari rahotan Sule Muminu Barma.
Yau Ake Zabe a Mali, Gobe Kuma a Zimbabwe
Yau 'yan kasar Mali ke kada kuri'ar yanke shawarar ko su bai wa Shugaba Ibrahim Bubakar Keita wa'adi na biyu ko a'a.
Su kuma 'yan kasar Zimbabwe harama su ke ta kada tasu kuri'ar a gobe Litini a zabensu na farko tun bayan da dadadden Shugabansu Robert Mugabe ya sauka karfi-da-yaji a watan Nuwamba.
Batun ko jama'a za su amince da sahihancin sakamakon wadannan zabukan - da ma karin wasu na kasashen Afirka Kudu da Sahara akalla biyu cikin 'yan watanni masu zuwa -- ciki har da wanda za a yi a kasar Kamaru a watan Oktoba, da Janhuriyar Dimokaradiyyar Kongo a watan Disamba - duk wannan ya danganta ne ga yadda jama'ar su ka fahimci zabukan.
Ingancin zabukan dai ya danganta ne ga yadda masu tsarawa su ka yi.
A kasar Mali hukumomi uku ne ke da ruwa da tsaki wajen fasalta tsarin zabe.
A kasar Zimbabwe kuwa Hukumar zabe mai zaman kanta ce kawai ke tsarawa.
Tuni rahoton kungiyar saka ido kan sahihancin zabe ta Freedom House ta ce a kasashe da dama, an ga karuwar murkushe madafun dimokaradiyya ta fuskoki dabam-dabam.
A Karon Farko Ma'aikacin Majalisar Dinkin Duniya Ya Kamu Da Ebola A D.
A cikin wata wasikar da kamfanin dillancin labaran Reuters ya bankado, shugaban ma’aikatan Majalisar Dinkin Duniya a D.
Congo Leila Zerrougui, tace tana rubuta wannan wasikar domin sanar da babban sakataren Majalisar wani labari mai damuwa, inda aka samu wani abokin aikita a wani sansani a Beni ya kamu da cutar Ebola, wanda a halin yanzu ana kula da jinyarsa.
Zerrougui tace wannan ma’aikaci ya kwashe makwanni bai zuwa aiki, daga nan ne aka fara neman inda yake.
Wannan labarin ya biyo bayan kashedi ne da jami’an kiwon lafiya suka yi a kan yanda sabuwar ebolar take yaduwa cikin gaggawa kuma adadin wadanda suka kamu zai iya ninka abinda aka gani a cikin Satumba.
Ma’aikatar kiwon lafiyar D.
Congo tace ya zuwa jiya Juma’a wadanda suka mutu sun kai 125, a cikin mutane 201 da suka kamu da kwayar cutar, kana an kuma tabbatar da mutane 166 sun harbu da ma wani karin wasu 35.
Ma'aikatan Kamfanin Sadarwa Na Orange Nijar Sun Shiga Yajin Aiki
Da wani zaman dirshen din da suka gudanar a cibiyar Orange Nigar ne ma’aikatan kamfanin kasar Faransa suka fara wannan yajin aiki na kwanaki biyu, wanda a cewarsu mataki ne da ya biyo bayan lura da yadda shugaban kamfanin mai barin gado ke shirin fita daga Nijar, ba tare da an tantance yadda makomarsu za ta kasance ba a hannun wadanda suka karbi jarin kamfanin.
Ma'aikantan kanfanin ta wani bangare suka ce ba za su yadda da dukkan wani yunkurin rage yawan ma’aikatan da sabbin shuwagabanin kamfanin na Orange suka sa gaba.
Biliyan 52 na CFA ne ake tsammani cewa ya shiga aljihun Orange Nigar a matsayin ribar shekarar 2018, inji wasu ma’aikata.
Saboda haka su ke ganin ya zama dole a basu kashin da doka ta yi tanadi dominsu.
‘Yan jarida na cikin gida da waje sun kwankwasa kofar babban Daraktan kamfanin na Orange Nigar don jin matsayinsa akan kukan ma’aikatan, amma an ce babu damar ya yi magana a halin yanzu.
Wannan shine karon farko da ma’aikatan Orange Nigar ke jingine aiki, tun bayan kafa kamfanin a shekarar 2008, al'amarin da halin yanzu ya fara shafar harkokin masu amfani da layin Orange Nijar, inji Alhaji Salissou Amadou na Kungiyar Sauvons Le Nijar.
Wasu ‘yan Afirka ta tsakiya ne suka yi nasarar saye hannayen jarin kamfanin Orange Nijar.
Ga cikakken rahoton daga wakilin Muryar Amurka Souley Moumouni Barma.
Amurka Ta Fara Mikawa Malaysia Kudadenta Da Aka Sace
Gwamnatin Malaysia ta ce Amurka ta fara dawo mata da biliyoyin kudade da aka sace daga asusun da ake kira 1MDB.
Atoni Janar na Malaysia, Tommy Thomas, ya ba da sanarwar hakan a yau Talata, inda ya ce sun karbi kimanin dalar Amurka milliyan $57 daga cikin yarjejeniyar da aka cimma tsakanin ma’aikatar shari’a ta Amurka da kamfanin Red Granite Pictures, kamfanin hada fina-finai na Riza Aziz.
Karar da aka shigar akan kamfnin Red Granite Pictures, wanda ya shirya wani fim mai suna “The Wolf of Wall Street" a shekarar 2013 da jarumi Leonardo DiCaprio ya fito a ciki, an yi amfani da kudaden da aka sata daga Asusun wajen shirya fim din.
Thomas ya ce sun cimma yarjejeniyar biyan dala milliyan $60 wanda Amurka za ta rike dala miliyan $3 daga ciki don biyan ayyukkan binciken da aka gudanar.
An Kai Sabon Hari Kan Cibiyar Masu Kula Da Cutar Ebola A Congo
Wasu mahara dauke da makamai sun far ma wata cibiyar kula da masu dauke da cutar Ebola a kasar Congo, kasa da mako guda, bayan da aka sake bude cibiyar, sanadiyar wani hari na daban da aka kai a baya.
Harin, wanda aka kai da sanyin safiyar jiya Asabar, a garin da ake kira Butembo, ya yi sanadin mutuwar dan sanda daya, sannan wasu ma’aikatan cibiyar da dama sun jikkata.
Magajin garin na Butembo, Sylvain Kanyamanda, ya fadawa manema labarai cewa, jami’an tsaro sun kare cibiyar, har ma sun jikkata daya daga cikin maharan.
Shugaban Hukumar Lafiya ta Duniya WHO, Tedros Adhanom Ghebreyesus, ya ziyarci cibiyar, sa’o’i bayan harin, ya kuma karawa ma’aikatan wurin kwarin gwiwa, kan aikin da suke yi na yaki da cutar ta Ebola mai saurin kisa.
MDD: Ta Nuna Damuwarta Kan Yanayin Siyasa A Burundi
Kwamitin sulhu na Majalisar Dinkin Duniya, MDD a cikin wata sanarwa da ya fitar a daren jiya Laraba danagne da kasar Burundi, ya lura cewa kodashike al’amura sun dan daidaita ta fuskar tsaro a kasar,kwamitin ya sake nuna damauwarsa kan yanayin siyasa a Burundin, da tafiyar hawainiya kan shawarwarin sulhu tsakanin al’ummar kasar a karkashin jagorancin kungiyar raya tattalin arzikin kasashe dake gabashin Afirka, da kuma rashin katabus na gwamnati ta wannan fuska.
Kwamitin ya yi marhabin lale ga sanarwar da shugaba Nkurunziza ya bayar cewaba zai nemi sabon wa’adi ba a shekara ta 2020, wadda kwamitin ya ce ana daukar matakin a zaman takun farko na rage zaman dar dar ta fuksar siyasa.
Kwamitin ya ce ana bukatar ganin wasu matakai da zasu nuna cewa za’a gudanar da zabe sahihi a kasar.
Wakilan kwamitin sulhun sun yi marhabin lale tare da bayyana goyon bayan su ga sabuwar dukufa daga kungiyar hada kan kasashen Afirka AU da kuma ta raya arzikin kasashen da suke gabashin Afirka da ake kira (EAC) a takaice na ganin an warware rikicin siyasar Burundi cikin ruwan sanyi ta wajen gudanar da shawarwarin sulhu da za su kunshi dukkannin ‘yan kasar tare da la’akari da yarjejeniyar da aka cimma a Arusha ranar 28 ga watan Agustan shekara ta 2000, da kuma ta amfani da tsarin mulkin Burundi.
Haka nan kwamitin sulhun ya sake nanata goyon bayansa na aiwatar da shirin sulhun karkashin jagorancin tsohon shugaban kasa B.
Mkapa, da shiga tsakani da shugaba Yuweri Museveni yake yi.
Wakilan kwamitin sulhun sun sake nanata matukar damuwarsu dangane da kara tabarbarewar yanayin rayuwa data shafi kusan mutane dubu dari da tamanin, da suka rasa muhallansu amma har yanzu suke cikin kasar, da mutane milyan uku da dubu dari shida wadanda suke da bukatar a tallafa musu, da kuma ‘yan kasar kusan dubu dari hudu dake zaman gudun hijira a kasashen dake makwaftaka.
Kwamitin ya yabawa kasashe da suka karbi wadannan mutane, kuma suka ce kasashen su tabbatar da cewa, komawar mutanen zuwa Burundi ya kasance abu ne da suka nuna sha’awa wanda kuma ba zai shafi lafiya da rayuwar su ba.
Wasu Manyan 'Yan Adawa Sun Koma Jam'iyyar PNDS Mai Mulkin Niger
Ta hanyar wata takarda mai dauke da sa hannun shugaban kasar Niger da aka wallafa a shafin Facebook a karshen makon da ya gabata ne jama’a suka samu labarin ficewar Dr.
Adal Rhoubeid daga sahun ‘yan adawa har ma shugaban ya bashi mukamin mashawarci na musamman a fadarsa, abinda galibin jama’a ke kallonsa tamkar na ba-zata saboda yadda wannan dan siyasar ya yi fice wajen caccakar gwamnatin Renaissance.
Abdoulmoumouni Ousman, na daga cikin abokan tafiyarsa a kawancen FPN na ‘yan adawa.
Yace su ba za su jefa masa dutse ba.
Za su ci gaba da gwagwarmaya.
A cewarsa dama akwai mutanen da za su shigo, akwai kuma wadanda za su fice kamar yadda shugabansu ya yi.
Domin jin dalilin wannan canza shekar, shugaban jam’iyyar MDR Tarna Dr.
Adal Roubeid, a wata hira ta wayar tarho da sashen hausa na muryar Amurka, ya ce yana cikin zaman makoki a inda ya ke saboda haka ba zai iya magana ba.
To amma ya fadawa abokansa na FPN cewa shi ya fita daga jam’iyyarsu ne kawai ba tare da basu wata hujja ba.
Amma abokan nasa sun ce talakawa ya kamata ya shaidawa ficewarsa da kuma shigarsa gwamnati.
A cewarsu wani yunkuri ne na kashe adawa a kasar ta Niger.
Jam’iyyar Moden Lumana dake matsayin jagorar jam’iyyun adawar Niger ma ta fuskanci ballewar daya daga cikin kusoshin da suka kafata, wanda ake kira Ali Gaza Gaza, sai dai shi ma bai so yin furici akan wannan matakin nasa ba ballanatana a ji hujojinsa.
Amma duk da haka wani kakakin jami’yar Bana Ibrahim na cewa ba su yi mamakin hakan ba.
Ya ce su ma sun san wasu mutanen da suke tare da su ta kansu su keyi.
A cewarsa shi Ali Gaza Gaza, duk da yana cikinsu wajen shekara hudu amma ba’a ganinsa a yawancin taronsu.
A tsawon shekaru 8 na mulkin Niger jam’iyyar PNDS Tarayya ta fuskanci suka daga ‘yan hamayya wadanda ke mata kallon matattarar mahandama da ‘yan babakere.
Saboda haka sauya shekar ‘yan adawa a yau ya sa wani jigon jam'iyyar PNDS, Adamou Manzo cewar "akwai lokacin da mutum zai yi maka adawa, mugunyar adawa amma kuma daga baya sai ya lura abun da ya yi ba dai dai ba ne.
" A cewarsa, su ‘yan adawar da suka yi watsi da adawa sun gane kuskurensu ne suka dawo cikin jam’iyyar PNDS mai mulki.
Injishi sai a godewa Allah.
A saurari rahoton Souley Barma
An Kaiwa Masu Zanga-zanga Hari a Sudan
‘Karan harbin bindiga ya barke da yammacin ranar Litnin a birnin Khartoum, a lokacin da jami’an tsaro suka yi arangama da masu zanga-zanga a daidai lokacin da kwamitin soji dake rike da mulki a Sudan ya sanar da cewa an cimma yajejeniya da shugabannin masu zanga-zangar akan mulkin kasar.
Jami’an tsaro sanye da kaki dauke da makamai sun rika kawar dae shingayen da masu zanga-zangar suka kakkafa, suna harbi da bindiga da amfani dabarkonon tsohuwa, da kuma dukan masu zanga-zangar.
Wadansu shaidun gani da ido sunce an kashe mutane da dama an kuma raunata wasu.
Kwamitin Sojin dake mulki a Sudan ya zargi wadansu bata gari da bai bayyana ba, da harin da aka kai, ya kuma ce wani jami’ai Sojan dan sanda dake da matsayin Major na daga cikin wadanda suka mutu.
Amma babu masaniyar ko wanene yake da alhakn harbin da aka yi.
Yassir Mohamed wani lauya yayi Magana da Muryar Amurka bayan da ya tserewaharbin bindiga ya ce.
Ya ce abin mamaki shine ba zasu iya fadin wanda yakai musu hari ba.
Amma, daga abin da ya gani da ya kuma fuskanta, da alamun wasu sojojin boye ne ko wasu masu shigar burtusuka haifar da wannan tashin hankali.
A halin da ake ciki kuma, sojoji akan wata babbar mota dake dauke da babbar bindiga mai sarrafa kanta suna zagayawa a kusa da masu zanga-zangar, lamarin dake da rikitarwa wajen sanin ko sune suka fara kai harin.
Ba Zan Cika Wa'adina Ba Idan Aka Zabe Ni a Karo Na Biyar - Bouteflika
Dadaddan shugaban kasar Algeria, Abdelaziz Bouteflika ya fada jiya Lahadi cewa idan aka sake zaben shi a watan Afrilu ba zai cika wa’adin mulkin ba.
Shugaban mai shekaru 82 ya bayyana hakan ne yayin da ake ci gaba da yin zanga zanga kan aniyarsa ta sake neman wani wa’adin mulki a karo na biyar.
Shugaban kwamitin yakin neman zaben Bouteflika, Abdelghani Zaalane ya ce shugaban zai sake kiran wani sabon zabe a cikin shekara daya idan ya lashe zabe a karo na biyar.
Zaalane ya sanara da hakan ne a wani jawabi da ya yi a gidan talabijin bayan da ya mika takardun shugaban dan shekaru 82 da haihuwa da suka tabbatar da aniyarsa ta shiga zaben da za’a yi a watan Afrilu.
Bouteflika wanda ya kai ziyara kasar switzerland a ranar Lahadi domin duba lafiyarsa, ya karbi shugabancin kasar ta Algeria ne tun a shekarar 1999.
Fararen Hula Da Suka Gudu Daga Garin Malakal Sun Koma Gidajensu
Har yanzu, garin na fama da jimamin abin da ya faru a Sudan ta Kudu shekaru biyar da suka gabata.
Har yanzu akwai ramukan harsashai a bangon gine-ginen da basu rushe ba.
Mutane sun fara kasuwanci a cikin rugurguzazzun shaguna.
Baya ga kokarin sake gina garin, mazauna yankin suna kokarin sake gina gidajensu da kuma gano mutanen da suka bace a lokacin yakin.
Kwamitin harkokin wajen kasa na Red Cross yana taimaka musu da binciko wandanda suka bata.
Dangi dake kokarin neman sanin labaran 'yan uwansu da suka bace, sukan tsaya a layi a wuraren dauke da hotuna ‘yan uwan nasu a cibiyoyin kwamitin agaji na Red Cross wato ICRC a takaice.
A bara, kwamitin agaji na Red Cross ta Sudan ta Kudu, ya sake hada mutane 68 da suka rabu da iyalansu a lokacin rikici.
Shuwagabannin Kasashen Afrika Na Bukatar Mutunta Demokaradiyya
A yau Laraba 2 ga watan Oktoba tsofafin shuwagabannin kasashen Afirka suka fara gudanar da wani taro a birnin Yamai a jamhuriyar Nijar, karkashin inuwar cibiyar bunkasa dimokradiyya ta kasar Amurka NDI.
An gudanar da taron da nufin nazarin hanyoyin karfafa matakan mutunta wa’adin mulkin shuwagabannin kasashe dai dai da yadda yake rubuce a kundin tsarin mulki.
Mutunta kundin tsarin mulki, da yin biyayya ga ka’idar da ta kayyade wa’adin mulki a wajen shugabannin, wani abu ne da binciken cibiyar National Democratic Institute ta gano, cewa ya matukar taimaka wajen kaucewa barkewar tashe tashen hankula masu nasaba da hayaniyar siyasa a kasashe da dama.
Tsohon shugaban kasar Benin Nicephore Soglo, daya daga cikin jagororin wannan taron ya bayyana fatan ganin wannan taro, ya kasance wata hanyar karfafa mulkin demokradiyya a Afirka, don ganin anan gaba a fara mika mulki a hannun wanda talakawa suka zaba, ba tare da wata hatsaniya ba.
Shugaban kungiyar CEDEAO Issouhou Mahamadou na Nijar, da ya jagoranci bukin bude wannan taro, ya sake nanata cewa zai mutunta kundin tsarin mulki a karshen wa’adin mulkinsa na biyu, na karshe.
Saboda haka burinsa shine ya damka mulki a hannun wanda ya lashe zabe a shekarar 2021.
Tsofaffin shuwagabannin kasashe 5 ne suka halarci wannan taro, wadanda suka hada da Goodluck Jonathan na Najeriya, Caterine Samba Panza ta RCA, Nicephore Soglo na Benin, Amos Sawyer na Liberia, da kuma Alhaji Mahaman Ousman na Nijar, wanda ya bayyana mana mahimancin wannan haduwa.
A jibi Juma’a ne za'a kammala wannan taro dake samun halartar ‘yan rajin kare dimokradiyya da dama, a karkashin gayyatar cibiyar bunkasa demokrdiyya ta kasar Amurka NDI, da kungiyar farar hula ta OSIWA mai ofishi a kasar Senegal.
Ga cikakken rahoton wakilin muryar Amurka Souley Moumouni Barma.
Bakin Haure Sun Ce Su Na Fuskantar Ukuba A Libiya
Abune mai wuyar gaske a iya kimanta munmunan halin da bakin haure ke ciki a kasar Libiya.
Kan hanyar zuwa Libiya mutum zai ci karo da fyade, kisa, garkuwa kai babu wani abu da mutum ba zai gani ba.
Ko kamun shiga cikin wannan mawuyacin halin, wadannan mutanen sun gujewa yake-yake, harin kungiyoyin miyagu, kai harma da talauci, sun bar gidajen su don suna bukatar hakan.
Libiya ita hanya ce mafi sauki don zuwa kasashen Turai, kuma mafi akasarin matafiyan suna sa ran zasu kaiga cinema burin su.
Amma a karshe su kan fuskanci zaman kurkuku, kadaici, yaki, harma da matsanancin talauci, a cewar matafiyan tsoro kuwa abune da ba’a guje mishi.
Hukumomin Nijar Sun Cafke Wasu ‘Yan Adawa Dake Zanga-zanga
A Jamhuriyar Nijar da alama harkokin siyasa sun fara tabarbarewa soboda cafke wasu ‘yan adawa da suka shiga yin zanga-zangar da hukumomi suka ce haramtattiya ce.
Shugaban hadakar kungiyoyin da suka shiga zanga zangar, Gamace Mahammadou ya tabbatar da cafke wasu ‘yanuwansu tare da cewa shi kansa yaji hukumomi na nemansa.
Dangane da wadanda aka cafke irin su Diori Ibrahim da Maykol Zodi Gamace Mahammadouya ce basu tantance inda suke ba amma kuma su ba zasu yadda da mulkin kama karya ba a kasarsu.
Injishi ba zasu yadda a kawo masu sojojin wasu kasashen waje a jibegesu cikin kasarsu ba.
Duk da cewa hukumomin Yamai sun sanar dasu cewa zanga-zangarsu haramtaciya ce, mai magana da yawun kungiyoyin ya ce hanasun tamkar mulkin danniya ne da su bazasu amince dashi ba.
A cewarsa zasu yi gwagwarmaya sosai domin su kwato ‘yancin kasarsu.
Akan ko shi kansa zai gudu ko ya boye saboda ana nemansa, sai ya ce shi ba zai gudu ba.
Yanzu ma suka fara fafutika ta gasken gaske saboda wai kasar tasu ce.
Ga rahoton Souley Barma da karin bayani
Ranar Tunawa Da Ma’aikatan Jinya Ta Duniya
Kamar ko ina a fadin duniya kasar jamhuriyar Nijar ta gudanar da bikin tunawa da ma’aikatan jinya, inda ministan kiwon lafiya Idi Iliyasu Mainasara yiwa al’ummar kasar jawabi a madadin gwamnatin kasar.
A cewar ministan aikin ma’aikatan jinya yana da muhimmanci sosai ga kiyaye hakkin bil adama.
Maudu’in bana shine yadda za a ingantawa ma’aikatan jinya ta yadda zasu cimma nauyin da ya rataya a wuyansu.
Ma’aikatan jinya na taka rawa matuka wajen kula da lafiyar al’umma a asibitoci da cibiyoyin kula da lafiya a fadin duniya.
Domin karin bayani saurari rahotan Haruna Mamman Bako.
BURUNDI: Yau Za'a Jefa Kuri'ar Raba Gaddama Akan Karawa Shugaban Kasa Wa'adin Mulki
Yau Alhamis din nan cikin yarda Allah ‘yan kasar Burundi zasu jefa kuri’a jin ra’ayi ko raba gardama akan yiwa tsarin mulkin kasar kwaskwarima.
Galibi ‘yan kasar suna dari darin fadin ra’ayin su akan wannan zabe domin tsoron kada gwamnati ta musguna musu.
To amma daga cikin mutane kalilan da suka yi magana shine wani taila mai suna Victor Kabera Taila, wanda yace shi abinda yake so shine tsaron lafiyar sa da wurin da zaiyi aiki.
Yace kuri’ar bata da wani muhimmanci a wurinsa.
Domin koda za’a yi shekaru biyu zuwa uku nan gaba, ‘yan siyasa zasu yi abinda suke so.
Yace mutane abinda ya dame su shine matakan tsaro.
Kwaskwarimar da za’a yiwa kundin tsarin mulkin kasar da ake cacar baki akansa zai fadada wa’adin mulkin shugaba Pierre Nkurunziza daga shekaru biyar zuwa bakwai.
Tun shekara ta dubu biyu da biyar shugaba Nkurunziza yake jan ragamar mulkin kasar.
Shawarar daya yanke na neman wa’adi na uku a shekara ta dubu biyu da goma sha biyar ta haddasa tarzoma da hargitsi data tilasta ‘yan kasar dubu dari hudu arcewa daga kasar.
Jam’iyar CNDD FDD wadda take jan ragamar mulkin kasar tace canje canje zasu kawo kwanciyar hankalin siyasa a kasar.
To amma masu cacakar wannan mataki, sun ce babu abinda canje canjen zasu haifar, illa karfafa ikon shugaba Nkurunziza.
Red Cross Ta Tura Masu Ceto Da Kayan Agaji Zuwa Mozambique
Kungiyar ba da agajin gaggawa ta Red Cross, ta ce ta tura wata tawaga biyu ta masu ba da agajin gaggawa zuwa garin Beira mai tashar jirage a Mozambique, don taimakawa dubban mutane da mahaukaciyar guguwar nan mai hade da ruwa ta shafa a makon daya gabata wacce aka yi wa lakabi da Idai.
Wannan guguwa, ta kasance daya daga cikin bala’i mafi muni da ya fadawa yankin kudancin Afirka cikin gwamman shekaru.
Ana sa ran daya daga cikin tawagogin, za ta samar da kayayyakin tsabtace muhalli ga mutum dubu 20,000, yayin da ake sa ran daya tawagar za ta rika samar da tsabtataccen ruwa da yawansa ya kai lita dubu 225,000 a kullum, wanda zai rika taimakawa mutum dubu 15,000 da suke kokarin tsira daga wannan mummunar ambaliyar da ta biyo bayan guguwar.
Wata sanarwa da shugabar kungiyar ta Red Cross a Mozambique Jamie LeSueur ta fitar, ta nuna cewa masu ayyukan agaji sun fi damuwa barkewar cututtuakan da akan samu daga ruwa, tana mai fatan matakan gaggawa da aka dauka, za su dakile aukuwar hakan.
Majalisar Dinkin Duniya ta ce, kididdigar adadin mutanen da suka mutu, wadanda ta samu daga gwamnatocin kasashen da bala’in ya shafa, sun nuna cewa a Mozambique mutum 242 suka mutu, a Zimbabwe mutum 139 da kuma Malawi mutum 56.
Ambaliyan Ruwa Ya Yi Barna A Jamhuriyar Niger
Gidaje 3131 ne suka rushe a yankunan da ambaliyan ruwa ya afkawa daga farkon daminar bana zuwa farkon watan da muke ciki na Agusta.
Ruwan ya lalata gonakin da fadinsu ya kai kadada 3902.
Ministan ayyukan jin kai Alhajin Lawan Magaji yace abbobi 26344 ne kuma suka hallaka a sanadiyar wannan al’amari da ya lalata rijiyoyi 33 da wasu dakunan karatu 11 da suka rusheYa zuwa ranar 6 ga watan nan na Agusta Jihar Maradi ce ke kan gaban jihohin da wannan bala’ai ya afkawa inda aka kiyasta cewa mutane 19,549 suka rasa muhallansu.
Sai jihar Diffa inda matsalar ambaliya ta rutsa da mutane 9064 yayinda mutane 6798 ke cikin irin wannan hali a jihar Zinder.
Amma ministan ya ce gwamnatin ta tsara shirin tallafawa dukkan wadanda suka rasa mahallansu.
Domin kaucewa barkewar cututtuka dake da nasaba da matsalar ambaliyan ruwa gwamnatin ta Niger tace ta tanadi isassun magunguna da gidajen sauro.
A saurari rahoton Souley Mamman Barma
Muguwar Guguwar Idai Ta Janyo Barazanar Cututttuka Ga Dabbobi
Ambaliyar ruwa, sakamakon muguwar guguwar Idai a farkon watan Maris, wacce ta hallaka mutane akalla 750 a lokacin da ta afkawa kasashen Mozambique, Zimbabwe da Malawi, ta tilastawa dubban mutanen kasar Malawi zuwa sansanonin tsugunnar da jama’a.
Amma kan dole suka bar dabbobin su, ciki har da shanu, da awaki, da aladu, da kaji.
Hukumomi sun ce akalla dabbobi 15,000 suka mutu sanadiyar ambaliyar.
A yankin tsaunin Shire da bala’in ya fi shafa, dabbobi fiye da 4,000 ruwa ya tafi da su.
Edwin Nkhulungo, shine shugaban kula da lafiyar dabbobi na yankin.
Ya ce ambaliyar ruwan ya kuma janyo barazanar cututtuka ga sauran dabbobin da suka tsira.
Ya kuma bayyana cewa, a lokacin ambaliyar, ta kai ga an sami dabbobin da suka zauna cikin laka daga dare zuwa wayewar gari kuma wannan zai kawo cututtuka, da raunuka.
Haka kuma a wannan lokacin, an sami karuwar kwari da suka yi ta cizon dabbobin suna kuma daukar cuta daga wannan dabbar zuwa waccan dabbar.
"Kungiyar aikin agajin kare dabbobi ta duniya na aiki a yankunan Malawi da bala’in ya fi shafa don dakile bazuwar cututtuka a tsakanin dabbobin.
Dokar Anfani Da Madaurin Mota Da Saka Hular Kwano Ta Fara Aiki Yau A Nijer
Magamar hanyar « premier echangeur » dake kan titin da ake kira AVENUE MALI BERO, ta kasance daya daga cikin wuraren da aka fi huskantar cinkoson ababen hawa a Yamai.
A wannan safiya ta litinin 1 ga watan Oktoba, kusan galibin matuka sun daura madaurin da ake kira ceinture de securite ko (seat belt) da turancion ingila, yayinda akan ganin mafi yawancin masu babura sanye da hular kwano da nufin yin biyayya ga dokar da hukumomi suka kafa.
Wani matukin babur Malam Chaibou Aboubakar na ganin fa’idar wannan mataki.
Ya ce kwanakin baya ya fadi sai da ya yi juyi hudu kafin ya samu kansa.
A wancan lokacin idan da bai sa hular ba da an manta dashi yau.
Haka su ma masu motoci ke yabawa da wannan tsari koda yake suna ganin a cewarsu abin na bukatar gyara.
Amma sun kira a yi biyayya da dokar.
Tuni dokar ta fara rutsawa da wasu masu ababen hawa irinsu Iliyasu wanda ‘yan sanda suka kwace wa inji da hantsi, saboda samunsa da rashin saka hular kwano.
Ya ce da ya san haka ne da bai fita da abun hawa ba, sai ya ajiye gida har sai ya samu kudin sayen hular.
A ranar 10 ga watan jiya ne hukumomi suka sanarda jama’a cewa saka hular kwano da amfani da madaurin mota (seat-belt) wajibi ne ga jama’a daga ranar 1 ga watan Oktoba abinda shugaban kungiyar direbobin taxi Batada Jibril ke cewa ba su gamsu da shi ba.
Acewarsa irin wannan dokar ana ba mutane wa’adin watannin shida ko uku kafin ta fara aiki ba a yita farat daya ba.
Domin kawarda dukkan wani shakku daga zukatun jama’a, wani jami’in kula da zirga zirga da muka tarar yana bada hannu ya ce kowa ya kwantar da hankalinsa yana cewa doka doka ce.
Kowa ya shirya binta saboda mutane su tafi lafiya su dawo lafiya.
Ya ce dokar ba ta nufin takurawa kowaDoka tace dukkan wanda aka kama da laifin kin amfani da hular kwano ko madaurin mota za a ci shi tara daga 5000 zuwa 10000 tasefa, cfa.
A saurari rahoton Souley Barma
Sallah: Ziyarar Jakadan Amurka a Cibiyar Addinin Islama a Nijar
Wannan shi ne karon farko da wani babban jami’in diflomasiyar Amurka a Nijar ke kai ziyara a ofishin kungiyar addinin Islama, da nufin isar da sakon al’ummar kasar ta Amurka, musamman a irin wannan lokaci na shagulgulan salla.
Abin da ya kara gwada muhimancin mutunta addinin abokan zama a duk inda suke a duniya.
Ambasada Eric P.
Whitaker, ya bayyana cewa da sunan gwamnatin Amurka yake yi wa al’umar musulmin Nijar barka da sallah.
Wannan wani lokaci ne na kara maida hankali ga ibada tare da yawaita addu’oi, sannan dama ce da ake taruwa wuri daya da iyalai, da aminai cikin yanayin zaman lafiya da kaunar juna.
Kasar Amurka kasa ce da kowa ke da ‘yancin yin addinin da yake so.
A Amurka, akwai akalla Musulmai miliyan 3.
Jakadan ya kara da cewa, sun yi amannar cewa, imani a addinance wani abu ne mai matukar muhimmanci a tsakanin al’umma.
Mutane masu nutsuwa da karfin Imani na taka rawa sosai a sahun al’umma abinda yake iya taimakawa sosai wajen samarda zaman lafiya, da yafewa juna, da kuma adalci.
Da yake karbar sakon al’ummar kasar Amurka, shugaban kungiyar addinin Islama, AIN ta kasa limamin babban masallacin Juma’a na birnin Yamai Sheik Jabri Oumarou Ismael, da sunan al’ummar musulmin Nijar, ya yaba da wannan yunkuri na gwamnatin Amurka.
Kasar Amurka na daga cikin kasashen da ke kan gaba wajen tallafawa Jamhuriyar Nijar a yunkurin da kasar ta sa gaba wajen samar da zaman lafiya mai dorewa ta hanyar fadakar da shugabannin al’umma, da na addinai, da samar da aikin yi ga matasa.
Ga cikakken rahoton wakilin Muryar Amurka Souley Moumouni Barma daga Yamai:
Nijar-Kungiyoyin Fafutika Za Su Yi Zanga-zanga Kan Dokar Kara Haraji Ta 2018
Lura da yadda jama’a ke ci gaba da kokawa akan yanayin tsadar rayuwar da ake ciki a Nijer tun bayan kaddamar da dokar harajin 2018, ya sa wadanan kungiyoyin fararen hula a karksahin jagoracin Nouhou Arzika da Ali Idrissa da Moussa Tchangari, kiran daukacin ‘yan Niger su fito kan tituna a ranar 9 ga watan gobe a ci gaba da nuna adawa da wannan dokar haraji kamar yadda sanarwar da suka fitar ta fada.
Watanni sama da 8 kenan da hukumomin suka fara zartar da sabuwar dokar harajin da ake takaddama a kanta saboda haka Alhaji Usumana Mahamdu wani na kusa a jam’iyar PNDS mai mulkin kasar, ke ganin masu fafutika sun makara.
A cewarsa 'ya Niger yanzu sun gane cewa masu fafutikan ba domin talakawa suke yi ba, su na da wata manufar siyasa.
Rufe ido akan dokar harajin 2018 tamkar sakarwa mahukuntar ragama ne su cusa wasu matakai na daban a daftarin dokar harajin shekara mai zuwa abin da ka iya kara jefa talakkawa cikin kuncin rayuwa inji Nouhou Arzika.
Tun a karshen shekarar 2017 ne kungiyoyin fafutika suka kaddamar da gwagwarmaya domin tilastawa gwamnatin kasar ta canza ra’ayi akan wasu sabbin matakan da ke kunshe a dokar harajin 2018.
Sai dai kawo yanzu haka ba ta cimma ruwa ba, hasalima jagororin wannan tafiya sun tsinci kansu a gidan yari saboda zargin tada zaune tsaye, kafin a karshen watan jiya kotun Yamai ta sakesu.
A saurari rahoton Souley Barma
An Kammala Zaben Majalisar Dokokin Kasar Tunisiya
Yayin da aka rufe runfunan zaben majalisar dokokin kasar Tunisiya jiya Lahadi, jam'iyyar Ennahda mai sassaucin ra'ayin Islama ta doshi yin nasara.
Sakamakon binciken jin yadda jama'a su ka kada kuri'unsu, ya nuna jam’iyyar Ennahda na iya lashe kujeru wajen 40 daga cikin jimlar kujeru 217, yayin da jam’iyyar Heart of Tunisia, ta su hamshakin mai kafofin labaran nan, Nabil Karoui kuma na iya cin kurjeru 30 zuwa 35.
Sai dai babu wata jam’iyya da ake tunanin za ta iya samun cikakken rinjaye, wanda hakan ya na nufin duk wacce ta yi nasara dole ne ta kafa gwamnatin rikon kwarya.
Zaben, wanda shi ne na biyu tun da aka hanbarar da Shugaba mai fada aji Zine El Abidine Ben Ali a lokacin boren juyin juya hali na kasashen Larabawa a shekarar 2011, ana masa ganin zakaran sanin dafin makomar zagaye na biyu na zaben shugaban kasa da za a yi ranar 13 ga watan Oktoba.
Duka jam’iyyun biyu sun kira taron manema labarai jiya Lahadi, inda su ka yi ikirarin yin nasara.
Ana kyautata zaton za a bayyana sakamakon zaben a yau Litinin.
Majalisar Dinkin Duniya Na Kira Da A Mutunta Hijirar Bil' Adama
A yau Litinin, babban sakataren Majalisar Dinkin Duniya Antonio Gueterres, ya bayyanar da cewar ya kamata "Batun hijira ya kasance cikin tsari, kuma mara hadari.
" Yayin da yake yaba ma tawagar da ta kunshi kasashe sama da 150, wadanda su ka taru don cimma wata yarjajjeniyar kasa da kasa, da zummar inganta yadda duniya ke daukar batun kaurar jama'a.
A jawabin da Guterres ya yi a birnin Marakesh na kasar Morocco, ya jinjina ma kasashen da ke da tasiri kan batun -- wadanda akasari kasashen Nahiyar Turai ne.
Wadanda ke da muhimmanci sosai kan batun tsara kaurar jama'a a matakin kasa da kasa, cikin natsuwa da rashin hadari ga jama'a.
Ya ce wadanda ke fargabar cewa yarjejeniyar na iya saba ma diyaucin kasa, ta wajen tilasta amfani da wasu tsare-tsare na kaurar jama'a, ko kuma tasa ya zama tamkar 'yanci ga duk mai son kaura zuwa duk inda ya ke so, kana a duk lokacin da ya ga dama, to ba su fahimci abin ba ne.
Shugaban Kasar Tunisia Beji Caid Essebsi Ya Rasu
Shugaban kasar Tunisia Beji Caid Essebsi, ya rasu yana da shekaru 92 da haihuwa.
Ofishin shugaban kasar Tunisia ya ce gwarzon dan siyasar ya rasu yau Alhamis, bayan da aka kai shi wani asibitin sojan kasar a daren ranar Laraba.
Dama an kwantar da shi asibiti a karshen watan da ya gabata, inda yake jinyar wani rashin lafiya mai tsanani.
Essebsi, shi ne shugaban kasa na farko da aka zaba a kasar a karkashin gwamnatin demokradiyya, kuma shine magajin wanda yayi gwagwarmayar kafa kasar, Habib Bourguiba, wanda ya gina kasar ya kuma ilmantar da al’ummar kasar.
Shi dai Essebsi, ya fara mulkin kasar ne a shekarar 2014, shekaru 3 bayan boren da aka yi a wasu kasashen larabawa wanda yayi sanadiyar hambarar da dadadden shugaban kasa, mai mulkin kama karya Zine El Abidine Ben Ali, ya kuma haddasa rikici a kasashen larabawa da yawa.
An Aiwatar Da Hukuncin Kisa Akan Wasu Mayakan Al Shabab
Jami’ai a Somaliya da masu fafatukar kare hakkin bil Adama, sun ce sojojin kasar sun kashe wasu mayakan Al-Shabab shida ba tare da an gurfanar da su a gaban kuliya ba.
Kwamandan dakarun Somalia, Farah Mohammed Turba, ya fadawa sashen Somalia na Muryar Amurka cewa, mutanen da aka kashe sun kwashe tsawon watanni biyar a fursuna, suna kuma daga cikin wani gungun mutane da suka kware wajen kisa.
Ya kara da cewa, an kama daya daga cikin mutanen da hanu dumudumu yana kashe wani sojan kasar, kuma cafke shi da aka yi ne ya kai ga kama sauran mutane biyar, sannan daga karshe aka kashe su.
A ranar Lahadi aka harbe mayakan na Al Shabab a garin Bardhere, mai tazarar kilomita 300 daga Mogadishu babban birnin kasar.
‘Yan uwan wadanda aka kashe, da suka tuntubi Muryar Amurka, sun nuna korafinsu kan yadda aka kashe masu ‘yan uwa ba tare da yi masu shari’a ba.
Amma kwamandan dakarun kasar, ya ce su sun bi umurni ne da Ministan tsaron kasar ya ba su.
Hukumar IFAD Za Ta Farfado Da Harkar Noma a Zimbabwe
Hukumar IFAD ta kai ziyara a Zimbabwe kuma ta kyautata zaton zata farfado da sashen nomar kasar bayan shekaru da dama ta taki yin haka.
A shekarar 1999 asusun raya noma na kasa da kasar ya tallafawa fara wani aikin nomar rani mai girmar kimanin kilomita 120 a gabashin birnin Harare.
Al’ummar yakin sun ce wannan aiki ya taimakawa rayuwarsu wurin samar da abinci da kudin shige da kuma aikin yi.
Hukumar IFAD tace ta ware sama da dala miliyan 41 domin taimakawa nomar rani tsakanin shekaru uku, a wannan lokaci da aka samun daidaituwar al’amura a nan Harare.
Shugaban IFAD Gilbert Houngbo ya ce idan aka dakatar da wata kasa a cikin wannan shiri ko Zimbabwe ne ko kuma wata kasa dabam abin damuwa ne, amma kuma ya ce yakamata kusan cewa muna da kudin da zamu yi aiki.
Gwamnatin Nijar Ta Bude Dakunan Kwanan Jami'ar Abdumumuni Da Ta Rufe
Gamsuwa da yadda kungiyar dalibai ta kasa ta soma biyayya da wasu sharuda da gwamnatin Niger ta gindaya a matsayin na share fagen shiga tattaunawa a tsakanin ta da dalibai ya sa hukumomin ilimi yanke shawarar sake bude wuraren kwanan dalibai inji ministan Ilimi Yahuza Salisu, inda yace wajibi ne gwamnati ta bude wuraren kwana da wuraren abinci domin su ci gaba da karatun su tunda sun janye yajin da sukeyi.
Shuwagabannin kungiyar dalibai sun yaba da wannan yunkuri da suke kallo a matsayin matakin kubutar da sha'anin ilimi daga dabaibayin da yake fama dashi.
Tsalha Kaila wani kusa a kungiyar dalibai ya ce za ayi amfani da wannan yajin aiki domin a duba wadansu abubuwa wadanda dalibai ke bukata lallai, gwamnatin kuma tayi alkawarin daukar matakai domin kawo karshen matsalolin da ke hana ruwa gudu a jami'oin kasar ta yadda baza a sake samun tarnaki ba a fannin ilimi.
Tawagar Manyan Jami'an Eritrea Ta Isa Habasha
Wata tawagar manyan jami’ai daga Eritrea ta isa makwabciyarta Habasha domin fara wata tattaunawa mai cike da tarihi a kan kawo karshen daya daga cikin yaki mafi dadewa a Afrika.
Tawagar ta Eritrea ta isa birnin Addis Ababa ne a jiya Talata.
A makon da ya gabata ne shugaban Eritrea Isaias Afwerki ya yi alkawarin aikewa da tawagar, a lokacin da kasarsa take bukin tuna mazan jiya a babban birnin kasar Asmara.
Alkawarin na shugaba Afwerki wani martani ne ga alkawarin da Firai Ministan Habasha Abiy Ahmed ya yi a farkon wannan wata cewa zai mutunta ka’idodin yarjejeniyar da aka kulla a shekarar 2000 domin kawo karshen yakin shekaru biyu a kan iyakokin kasashen.
Habasha ta dade bata amince da ka’idodin yarjejeniyar ba, da ta hada da janyewar Habasha daga garin Badme dake kan iyaka.
Eritrea tsohon lardi a cikin Habasha, ta balle ne a shekarar 1993.
Wani Dan Nijer Ya Sami Kujerar Hajji Albarkacin Bada Gummuwar Jini
Hukumomi a jamhuriyar Niger sun bada tukuici ga masu bada gudummuwar jini, ta hanyar tankade da rairaye da aka gudanar a hukumar kiwon lafiya ta jahar Damagaram, a karkashin jagorancin wakilin gwamnan jahar, da daraktan kiwon lafiya.
A cewar shugaban kwamitin dake kula da shirin, Alhaji Umaru Isa, kimanin takardu dari da bakwai na masu bada jini suka samu, inda bayan nazarin lokutan da suka bada gudummuwar jin ga mabukata, Bage Salisu ya zo na fari saboda ya bada jini sau arba'in da takwas,Wannan bada jinin na taimakawa ainun, kasancewar ko da yaushe asibitoci na sanarwar neman jini saboda irin matsalar jinin da suke fama da ita, kamar yadda Abu Yahaya darakta na hukumar kiwon lafiya ta jahar Damagaram ya ce, ya kuma yi kira ga gwamnati ta yi wannan tsari a dukkan jahohi, hakan zai rage matsalar karanci jinin.
A nata bangaren, kungiyar masu bada jinin, a ta bakin shugaban ta Mahaman Nuru yace godiya suka yi ga hukumomi da wannan tukuici, ya kuma ce hakan ya kara musu karfin gwiwa, yayin da shi kuma Bage Salisu da ya samu tukuicin ya ce ya fi shekara talatin yana bada jini, tun daga Niamey har aka bude cibiyar bada jini ta Damagaram a shekara ta dubu biyu da bakwai, ya kara da yin kira ga jama'a su dinga bada gudummuwar jini don ceton rai, tare da yin godiya ga gomnati.
Ga karin bayani cikin sauti.
Nijar Ta Hana Sojoji Amfani Da Wayoyin Hannu
Hukumomin tsaro a jamhuriyar Nijer sun umurci jami’an tsaro su dakatar da amfani da wayoyin hannu da dukkan wata na’urar nadar hoto a fagen fama da nufin kawo karshen dabi’ar fallasa hotuna da bayanan sirrin tsaro a shafikan sada zumunta.
A takardar da ya aikewa kwamnadojin kula da sha’anin tsaro babban komandan rundunar mayakan Nijer Ahmed Mohammad, ya sanarda su cewa daga yanzu haramun ne jami’an tsaro su yi amfani da wayar cellula ko na’urar daukan hoto ko ta nadar bidiyo a yayin da suke fagen daga bayan lura da yadda wasu jami’an tsaro ke fallasa abubuwan da ba su dace ba a shafikan sada zumunta a wannan lokacin da kasar Nijer ke neman bakin zaren matsalar ta’addanci.
Daukan matakan yiwa umurin na hafsan hafsoshin kasa biyayya da ma maganar dorewar wannan tsari ya zama wajibi ga mahukuntan Nijer don ganin an yi nasara a yakin da kasar ta kaddamar da kungiyoyin ta’addancin da suka addabi yankin sahel.
Wallafa hotunan dake da nasaba da aiyukan tsaro a kafar facebook ko rarraba wasu bayanan sirrin soja ta hanyar whatsapp wani abu ne da ke kokarin samun gindin zama a nan Nijer kamar yadda a makon jiya aka yi ta yada abubuwan da suka shafi fadan da aka kafsa a tsakanin sojan wannan kasa da ‘yan ta’addan Boko Haram a garin Chetimarin yankin Diffa.
Domin cikakken bayani saurari rahotan Sule Muminu Barma.
Trump Ya Ladabtar Da Mauritania A Kan Batun Bauta A Kasar
Lura da yadda kasar Mauritania ke ci gaba da jan kafa wajen tabbatar da dokar haramta bauta kamar yadda ta yi alkawali a karakshin yarjejeniyar kasa da kasa da ta sakawa hannu, ya sa shugaban kasar Amurka Donald Trump yanke shawarar cire kasar ta Mauritania daga sahun wadanda ke cin moriyar shirin kasuwanci na AGOA, wanda a karkashinsa kasashen Afirka ke shigar da kayan sayarwa ba tare da biyan haraji ba.
Sakataren kungiyar yaki da bauta anan nijer Ali Bouzou yace wannan mataki da shugaban Amurka ya yi daida.
Shi ko magatakardan kungiyar ‘yan kasuwar Nijer masu shigo da kaya daga kasashen waje Chaibou Tchombiano, yana ganin ya kamata hukumomin Amurka su daina hada laifin aikata bauta da sha’anin kasuwanci.
Ankarar da gwamnatin Mauritania rashin dacewar bauta, wani abu ne da gwamnatin kasar ke kallonsa tamkar wani fito na fito da hukuma kamar yadda a yanzu haka suke tsare da wani dan majalisar dokokin dake yaki da irin wannan dabi’a, to amma kungiyar TIMIDRIA na ganin matakin na AMURKA zai iya kawo karshen wannan al’amari.
A watan januaryn 2019 ne matakin na shugaba Donald Trump ke fara aiki wanda masana harakokin kasuwanci ke cewa zai iya haifarwa ‘yan kasuwar Mauritania asarar kudaden shiga daga waje musamman wadanda ke fitar da kayayyaki samfarin wannan kasa zuwa kasuwanin duniya.
A Jamhuriyar Nijar Ana Ci Gaba Da Mayarda Martani Akan Korar Tillerson
A Jamhuriyar Nijar masana na ci gaba da yin tsokaci dangane da korar da Shugaban Amurka Donald Trump ya yiwa Sakataren Harkokin Wajen kasar, Rex Tillerson.
Korar tana zuwa ne bayan da sakataren ya kammala ziyarar wasu kasashen Afirka da suka hada da tarayyar Najeriya.
Habib Mummuni sakataren kungiyar malaman makaranta cewa ya yi Donald Trump bai san makamin mulki ba.
Ya ce Allah dai ya bashi mulki amma bai san kan mulkin ba.
Injishi duk mutanen da suke tare dashi ya koresu daya bayan daya ba tare da yin wani laifi ba.
Ya ce ko Amerikawa ma sun fara gajiya da salon mulkinsa.
A nasa ra'ayin magatakardan kungiyar ma'aikata reshen Konni Cuwada Yusuf Adamu yana ganin korar da Donald Trump ya ke yiwa ma'aikatan ba banza ba ne saboda mutanen sun san abubuwan da ya keyi, wato sun san sirinshi dalili ke nan yake korarsu.
Ga rahoton Haruna Mamman Bako da karin bayani
Ruwan Da Aka Sako Daga Kasar Kamaru Ya Hadasa Ambaliyar Ruwa A Adamawa Da Taraba
A ziyarar jaje da ya kaiwa wasu da ambaliyar ta shafa, gwamnan jihar Adamawa Senata Muhammadu Bindo Jibrilla, ya gargadi jama’a dake zaune a gabar kogin Binuwai, da kuma masu gina gidaje a hanyar ruwa da ayi taka tsantsan don gudun irin abin da ya auku.
A baya dai dubban jama’a sun sha rasa muhallansu ta sanadiyar sako ruwa na Ladgo da jamhuriyar Kamaru ke yi, Kuma hakan na faruwa ne saoda kunnen kashi da gargadin da hukumomi ke yi na mutane su daina gini kan madatsar ruwa.
Saurari rahoton Ibrahim Abdul'aziz
Managagwa Ya Yi Kira Ga Malaman Zimbabwe Su Janye Batun Yajin Aiki
Shugaban ya gana da malaman ne a jiya Juma’a, yayin da yajin aikin likitoci ya shiga mako na hudu.
Bayan ganawar sirri da shugabannin kungiyar malaman ta Progressive Teachers Union of Zimbabwe, Emmerson Managagwa bai yiwa manema labarai karin bayani ba.
Wani jami’in kungiyar malaman yace in dai manufar shugaban kasar ne ya samu tabbacin malamai ba zasu yi yajin aiki a lokacin da aka bude makaranta a cikin watan Janairu, to hakarsa bata cimma ruwa ba a wannan zama da suka yi jiya Juma’a.
Malaman suna bukatar a biya su albashi da dalar Amurka ba da kudin kasar ba wanda darajar sa ke kara fadiwa.
Haka su ma likitocin Zimbabwe suke bukatar a biya su da dalar Amurka kafin su kawo karshen yajin aikin da suke yi.
Sai dai ba batun albashi kadai ne damuwar likitocin ba.
Amurka Ta Yi Allah Wadai Da Cin Zarafin Masu Zanga Zanga A Sudan
Yan sanda sun harba barkonon tsohuwa ga dubban masu zanga-zanga da suka taru a kan tituna ranar Lahadi a Khartoum, babban birnin kasar da wasu yankunan don yin wannan zanga-zangar wadda ita ce ta farko tun wadda aka yi a watan Yuni da aka samu mace-macen mutane yayin murkushe zanga-zangar.
An samu rahotannin gudanar da wasu zanga-zanga a jiya Litini.
Anan Washington, Amurka ta yi Allah-wadai da irin harin da ake kaiwa fararen hular wannan kasar.
Ma’aikatan harkokin wajen Amurka ta fadawa Muryar Amurka cewa “jami’an tsaron Sudan sun hallaka jama’a da yawa da suke zanga-zangar lumana, ya kuma kamata a kama su da laifin kisan da su ka yi wa fararen hula.
Harkokin Tsaro Na Ci Gaba Da Tabarbarewa A Kasar Kamaru
Matsalar tsaro na ci gaba da tabarbarewa a jihohin ’yan aware guda biyu wadanda suke amfani da harshen turanci.
Duk da cewa gwamnatin Kamaru ta cika jihohin da jami’an tsaro amma har yanzu, ta kasa shawo kan lamarin.
Alhaji Abdulkadiri mazaunin Birnin Baminga yace lamarin tsaro na kara ta’azzara saboda abinda Kudancin Kamaru ke yi.
Ya ce an kama mutane an kulle su.
An kamo shugaban su daga Nigeria shima, an tsare shi.
An kona gidajensu, kuma gwamnati bata dauki matakan kawo zaman lafiya ba.
Alhaji Abubakar wanda yake cikin kwamitin da gwamnatin Kamaru ta kafa domin wanzar da zaman lafiya a bangaren ‘yan awaren ya ce abun da gwamnati ta tsara domin taimakawa ‘yan tawayen yana da mahimmanci.
Akan cewa gwamnati ta tausaya masu akan irin hasarar da suka yi.
Ita ma gwamnatin ta yi hasarar makarantu.
Ministan harkokin cikin gida yace, gwamnati zata bada umarnin soma aikin gyara wuraren da aka lalata harda makarantu.
Musa Useni dan kungiyar kare hakkin bil Adama a Kamaru ya ce matakan da suke dauka su ne ta hanyar tuntubar gwamnati da fahimtar dasu domin su shawo kan ‘yan tawayen zuwa teburin yin shawarwari inda zasu samu su tattauna hanyoyin samun masalaha.
Abu na biyu kuma yaran da gwamnati ta kwashe da ba’a san inda suke ba za’a fadakar da gwamnati illar dake tattare da ci gaba da yin hakan.
A saurari rahoton Muhammad Awal Garba
NIJAR: Jam'iyar CDS Rahama Ta Kori Wadansu Kusoshinta
Taron shuwagabanin rassa da na uwar jam’iya da ya gudana a karshen mako a Yamai ne ya yanke shawarar korar jiga jigan CDS RAHAMA cikinsu har da tsohon shugabanta Abdou Labo saboda zarginsu da kokarin haddasa rudani a tsakanin ‘yayan jam’iyar tun bayan da kotu ta bayyanashi a matsayin wanda doka ta haramtawa jagorancin harkokin jama’a.
Haka kuma shuwagabanin CDS Rahama sun bada sanarwar mayarda Moutari Kadri akan mukaminsa na mataimakin shugaban reshen Zinder yayinda suka damka ragamar shugabancin jam’iya a hannun Me Madougou Boubakar.
Da yake maida martani Dr Ibrahim Halilou wanda a kawanakin baya bangaren Abdou Labo ya nada a matsayin shugaban CDS Rahama na wucin gadi ya yi watsi da wannan mataki na korarsu daga jam’iya.
Jam’iyar wace a karkashinta Mahaman Usman ya shugabanci kasar Nijar a zamanin jamhuriya ta uku, ta yi fama da rikicin shugabanci inda aka shafe shekaru kusan hudu ana tafka shara’a tsakanin bangaren Abdou Labo da na Mahamman Usman kafin a karshe a bayyana Labo a matsayin wanda yafi cancantar ya jagoranci jam’iyar.
Saurari cikakken rahoton Souley Moumouni Barma
Hukumomin Tanazani Sun Ki Bada Bayanai Akan Yiwuwar Bullar Cutar Ebola - Inji WHO
Hukumar lafiya ta duniya da ake kira WHO ta fadi cewa kasar Tanzania ta kasa maida martani akan bukatar bayannan wasu mutane da ake kyautata zaton su na dauke da cutar Ebola.
A wata sanarwa, hukumar ta fadi cewa ta sami rahotanni amma ba a hukumance ba akan yiwuwar mutane da yawa sun kamu da cutar Ebola a wurare daban-daban a kasar dake gabashin nahiyar Afrika.
Sanarwar ta kuma ce wasu mutane da aka gano sun yi mu’amulla da wani da ake kyautata zaton ya kamu da cutar a birnin Der es Salaam, an sami labarin cewa an killacesu a wurare daban daban a kasar.
Hukumar ta ce dan bayanin da aka samu a hukumance daga hukumomin Tanzania ya zama da kalubale wajen nazarin hadarin dake tattare da yanayin cutar.
Jami’ai a kasashen gabashi da tsakiyar Afrika na zama cikin shirin ko ta kwana akan cutar ta Ebola.
Su na kokari su ga sun dakile bazuwar cutar da aka sami barkewarta a jamhuriyar Dimokradiyyar Congo har mutane sama da 2000 suka mutu tun daga watan Agusta.
Kimanin Mutane 429 Suka Mutu Sakamakon Ambaliyar Ruwan Sama A Nijer
A wannan shekara mutane dubu dari biyu da dubu takwas da dari shida da goma sha shida ne matsalar ambaliayr ruwa ta shafa, yayin da mutane arba’in da biyar suka rasa rayukansu.
Yankunan yamma maso kudancin kasar ne ambaliyar tafi shafa a bana, inda gidaje dubu 17 da 389 suka rushe, an kuma dabbobi dubu 34 da 429 da suka mutu, abin da ya sa kungiyoyin fararen hulla da na kare hakkin dan adam da dama a kasar ke yin kira ga gwamnati da ta agazawa wadanda wannan lamarin ya rutsa da su.
Suleymane Saadu na kungiyoyin kare hakkin dan Adama a birni Konni, yace gwamnati ta yi kokari ta fitar da kididdiga a kan a barnar da ambaliyar ta yi kuma yasan gwamnati zata kawowa jama’a dauki amma kuma ya yi kira ga jama’a su kara hakuri sub a gwamnati lokaci.
A yankin Agadez, hukumomin sun tallafawa wadanda ambaliyar ruwan sama ta rutsa da su da matsunai da abinci da magani.
A wannan yanki kuma ambaliyar ta rushe gidaje, lalata filayen nomar abinci kana ta hallaka dabbobi da dama.
Magajin garin Dabaga daya daga cikin wuraren da ambaliayr ruwa ta bana ta taba, ya yi0 kira ga hukumomi da kungiyoyi na cikin gida da na wajje da abokanan huldar gwamnati da su kallesu da idanuwan rahama, su kawo musu dauki.
Haruna Mamane Bako ya aikowa Sashen Hausa na Muryar Amurka rahoto a kan haka:
Congo Ta Shawo Kan Annobar Cutar Ebola
Congo ta ce ta kawo karshen matsalar barkewar cutar Ebola a kasar, inda ta ce hanzarin da jami’an kiwon lafiya da hukumar lafiya ta Duniya WHO suka nuna, shi ya taimaka wajen dakile cutar.
Jiya Talata, ita ce rana ta 42 da ba a samu sabon mutum da ya kamu da cutar ba.
Ka'idar shawo kan cutar ta Ebola, sai an kwashe kwanaki 21 sau biyu domin shi ne wa'adin da cutar ke bayyana a fili ko ta yi kyankyasa.
“Gwamnati ta yi kokari wajen daukan matakai da kuma neman tallafi cikin hanzari tare da wayar da kan jama’a kan barkewar cutar da hadurran da ke tattare da ita.
," inji shugaban WHO, Cif Tedros Adhanom Ghebreyesus.
Ya kara da cewa “irin wannan shugabanci shi ya kubutar da rayuka.
"Wani mai magana da yawun hukumar ta WHO, ya dora nasarar da aka samu akan wani “sabon bincike na alluran rigakafin cutar" wanda ya ce ya ba da kariya ga mutum 3,000.
Sai dai duk da haka, cutar ta halaka mutum 33 a wannan karo.
Mozambique: Chang Zai Fuskanci Shari'a A Kasar Sa
Kasar Afirka ta kudu ta na shirin mika tsohon ministan kudin Mozambique, Manuel Chang, da gwamnatin kasar sa ba kasar Amurka ba.
Kasar ta nema da a mika mata Chang saboda zargin aikata laifuka masu nasaba da kudi, a cewar wani jami’in Afrika ta kudu.
Chang, dan shekaru 63 da haihuwa an shirya sauraron shari'arsa a ranar Talata a Johannsburg.
Yana tsare a gidan yari tun lokacin da aka kama shi a ranar 29 ga watan Disambar bara, yayin da yake shirin hawa jirgi zuwa Dubai.
Kasar Amurka da Mozambique sun nemi a mika musu shi a kan zargin ya taka rawa a ciwo bashin dalar Amurka biliyan biyu ($2B) a asirce, badakalar data kusa jefa kasar Mozambique ta karye da kuma hada baki da akalla mutane goma sha takwas daga bangarorin biyu na kasashen.
Ministan harkokin Wajan Afrika ta Kudu, Lindiwe Sisulu, ta fada a wata hira da yayi da Jaridar kasar Daily Maverick wadda aka wallafa jiya Alhamis, cewa gwamnatin Afirka ta Kudu ta amince ta mika Chang don ya fuskanci shari’a a Mozambique.
Kim: Muna Tauna Tsakuwa Ne Don Shaidawa Aya Karfin Mu
Duk da cewa ba gwajin makaman kare dangi bane, ko gwajin Nukiliya aka yi ba, to amma shagalin da Koriya ta Arewa ta shirya na gabatarda wani sabon jirgin ruwanta.
Mai tafiya karkashin teku, na nuna cewa kasar ta yi haramar ci gaba da kara matsin lamba akan Amurka, a dai-dai lokacinda ake fuskantar cikas wajen sake maida kasashen biyu akan teburin tattaunawa.
A yau Talata ne tashar talabijin ta kasar Koriya ta Arewa ta nuna wasu hotunan shugaba Kim, na duba wani sabon jirgin karkashin ruwa, ya na kuma cewar bada jimawa ba wannan sabon jirgin yakin zai fara shawagi a tekun gabashin Koriyar.
Koda yake bayanai basu fayyace irin makaman da jirgin ruwan ke dauke da su ba, ana kyautata zaton cewa mai yiyuwa ne ana iya dora mishi makaman nukiliya masu linzami.
An Kaddamar Da Neman Tallafi Na 'Yan Gudun Hijirar Sudan Ta Kudu
Hukumar kula da ‘yan gudun hijira ta Majalisar Dinkin Duniya ta ce tana neman tallafin dala miliyan dubu biyu da miliyan dari bakwai, domin taimakawa ‘yan gudun hijirar Sudan ta Kudu sama da miliyan biyu da ke bukatar agaji.
‘Yan gudun hijirar a cewar hukumar, na zaune a wani mawuyacin hali a wasu kasashe shida, da ke makwabtaka da kasar, yayin da kudaden da ake amfani da su wajen tallafa musu ke gab da karewa.
Matsalar ‘yan gudun hijirar Sudan ta Kudu, ita ce mafi girma a Nahiyar Afirka, wacce kuma ke samun mafi kankantar kudaden tallafi.
Hukumar kula da ‘yan gudun hijirar ta bayyana cewa, kashi 38 kadai cikin 100 na yekuwar neman taimakon dala miliyan $1.
4 da ta nema aka samu.
Sai dai hukumar ta bayyana cewa, zafin rikicin kasar ya kwanta, saboda yarjejeniyar zaman lafiya da aka kulla a watan Satumba, bayan da kasar ta kwashe shekaru biyar tana fama da yakin basasa.
Masar Ta Sake Shiga Kangin Zanga Zangar Adawa Da Gwamnati
Titunan birnin Al-Qahira na kasar Masar sun cunkushe a jiya Asabar, yayin da ‘yan sanda suka kakkafa shingayen binciken ababan hawa a sassan birnin.
Daruruwan dakarun kasar dauke da makamai tare da ‘yan sanda sanye da tufafin sulke na kwantar da tarzoma, sun yi ta sintiri a dandalin Tahrir Square.
Dandalin na daya daga cikin wuraren da zanga zanga ta barke a ranar Juma’a, har ila yau wuri ne da ya zama tunga ga masu zangar zangar da suka kai ga kifar da gwamntocin tsoffin shugabannin kasar – Hosni Mubarak da marigayi Mohammed Morsi.
Masu fafutuka, sun jinjina zanga zangar ta ranar Juma’a, inda suka kwatanta lamarin a matsayin budi, bayan da aka kwashe shekaru ana fargabar martanin ‘yan sanda, suka kuma yi kira ga jama’a da su ci gaba da fitowa domin nuna adawa da gwamnatin Shugaba Abdel – Fattah Al- Sissi.
Ministan Tsaron Harkokin Gida Na Faransa Ya Kammala Ziyara A Nijar
Gerard Collomb ministan tsaron cikin gida na Faransa ya kammala ziyararsa a garin Agadez cikin jamhuriyar Nijar.
Ministan ya samu rakiyar 'yan majalisun dokokin kasarsa su takwas da jakadan kasar Faransa a jamhuriyar Nijar da masu bashi shawara da ministan tsaron cikin gida na Nijar din Muhammed Bazoum.
Ministan ya je Agadez ne domin tattaunawa da hukumomin bariki da na gargajiya da kungiyoyin farar hula da na mata da matasa da duka masu ruwa da tsaki akan kwararar bakin haure.
Gwamnan jihar Agadez Malam Sadu Sanuti ya yabawa kasar Faransa bisa kokarin da ta keyi na tabbatar da tsaro cikin kasar Nijar.
Ya kira ministan da su ci gaba da tallafawa kasar Nijar musamman jihar Agadez domin tabbatar da kawo zaman lafiya a kasar.
Shi ko ministan na Faransa cewa ya yi kwararar bakin haure na kawowa yankin kudi saboda ya baiwa matasa abun yi ta hanyar safarar bakin haure.
Ya ce yakamata a farfado da tattalin arzikin jihar domin matasan da suka bar harkar safarar bakin haure saboda bin dokar da ta haramta sana'ar.
Tarayyar Turai ta yi alkawarin tallafawa matasan Agadez da yanzu suka rasa ayyukan yi sanadiyar dokar da ta haramta safarar bakin haure.
Sakataren ofishin gwamnan jihar ya ce kasar Faransa ta yi alkawarin tallafawa jihar.
Kawo yanzu cikin matasa dubu shida da suka daina safarar bakin haure 250 kacal suka ci moriyar tallafin kasar Faransan.
Rahoton Haruna Mamman Bako nada karin byani
An Tsaurara Matakan Tsaro a Yankin Matatar Man Kamaru
Hukumomin sun musanta cewar mayakan sa kaine suka kai harin, sun kuma kara da cewar baza’a samu karancin mai ba a sanadiyyar rashin aikin matata.
Fashewar tayi sanadiyar tashin gobara da tayi sanadiyyar lalacewar wasu na’urori, amma ba’a rasa rai ba.
Ministan kasuwanci na kasar Kamaru Luc Magloire Mbarga Atangan ya tabbatar da cewar ba za’a samu karancin mai ba ballantana Karin kudin sa.
Ya ce shekaru 2 da suka gabata Kasar ta taba samun kanta a cikin irin wanna halin, lokacin da aka rufe matatar har na tsawon watannin 8 don aiwatar da wasu gyare-gyare, kuma karanci Mai da aka samu bai yi wani tasiri ba.
Domin kuwa sun kara yawan Man da ake shigowa da shi ba tare da kara kudin Man ba.
Ya bukaci jama’a da su kwantar da hankalinsu kada su tsorata.
Cutar kwalara Ta Barke A Yankin Konnin Jamhuriyar Niger
Bayan barkewar cutar kwalara a jihar Maradi sai gashi ta kuma bulla a gundumar Konni dake cikin jihar Touha a jamhuriyar Niger.
Kawo yanzu mutane 27 ne suka kamu yayinda uku suka rigamu gidan gaskiya.
Malam Hassan Haruna mai kula da sha'anin sadarwa a babban asibitin Konni shi ya sanar da hakan.
Ya ce "gundumar Konni mun shiga cikin annoba na cutar kwalara".
Ya ci gaba cewa wuraren da suka aika a yi masu bincike a yankin an samu kawayar kwalara a biyar lamarin da ya ce ko daya ne aka samu an shiga cikin annoba.
Kwalarar ta fi kamari a garin Konni da Dosa.
Malam Hassan ya tabbatar da mutuwar mutane uku amma sauran an sallamesu baicin wasu uku da suka rike ana ci gaba da yi masu magani.
Yanzu dai malaman asibiti na ci gaba da yin kira tare da gargadin jama'a, musamman mazauna cikin birnin Konni, da su dauki matakan rigakafi game da cutar.
Kazalika Malam Hassan Haruna ya kira masu hannu da shuni da su taimakawa mara sa karfi saboda wai yaki da cutar ba na asibiti kawai ba ne.
Yaki ne na kowa da kowa, inji Malam Hassan.
A saurari karin bayani a rahoton Haruna Mamman Bako.
An Sanar Da Kafa Gwamnatin Hadin Gwiwa A Congo
Jamhuriyar Dimokradiyyar Congo ta ba da sanarwar kafa gwamnatin hadin gwiwa.
Wannan sanarwar na zuwa ne watanni takwas bayan da Shugaba, Felix Tshisekedi, ya ci zaben Shugaban kasar, wanda aka jinkirta na lokaci mai tsawo.
“A karshe dai an samu gwamnati," abin da Firaminista, Sylvestre Ilunga Ilukamba, ya fada kenan jiya Litini.
Ya kara da cewa, “Shugaban kasa ya rattaba hannu kan dokar, kuma kwanan nan za mu fara aiki.
"A karkashin yarjajjeniyar raba madafun iko, za a bai wa jam’iyyar DC ta su Tshisekedi mukamai 23, a yayin da kuma mukamai 42 za a bai wa mambobin jam’iyyar su tsohon Shugaban kasar, Joseph Kabila, ta CFC.
Jam'iyyar Adawa A Nijar Ta Modem Lumana Ta Gudanar Da Taron Farko A Amurka
Wata tawagar 'yan jam’iyyar adawa ta Moden Lumana a Jamhuriyar Nijar, wacce shugaban ‘yan adawa Hama Amadou da ke gudun hijra ke jagoranta, tayi wani taro a birnin New York da ke nan Amurka, inda magoya bayan jam'iyyar mazauna Amurka suka halarci taron.
An dai yi wannan taron ne a cibiyar raya al'adun bakar fata da ke birnin na New York, inda aka kafa sabon reshen jam’iyyar a nan Amurka, wadanda suka maye gurbin tsofafin zababbun mambobin jam'iyyar, wadanda suka kammala wa’adinsu.
‘Yan kasar Nijar da dama magoya bayan wannan jam’iyyar sun nuna kauna, da haddin kai ga junansu lokacin da aka gudanar da wata liyafa tare da raye-raye da kade-kade.
A lokacin da yake jawabi shugaban da ke kulla da wannan taro ya yi kira ga mambobin jam’iyyar da daukacin’yan Nijar su hada kansu.
Bayan haka tsohon shugaban jam’iyyar mai barin gado Alhaji Tayabu Abdullahi, ya mika na shi sakon inda yace shekaru hudu kenan da ya jagoranci reshen jam'iyyar Modem Lumana a Amurka, kuma lokaci ya kai su ba wasu damar jan ragamar wannan jam'iyyar.
Ya kara kiran hadin kan jama'a baki daya na gida Nijar da kuma nan Amurka.
Ita kuwa Hajia Hawa Issaka wadda ta wakilci sabon shugaban wannan jam’iyyar reshen da ke nan Amurka, ta yi karin haske akan dalilin hada wannan taro inda ta ce; wannan rana ce ta nada sababbin shugabannin jam'iyyar su ta adawa reshen kasar Amurka.
Suna mika kiran su ga shugaba Isufu Muhamadu, da ya bar 'yan adawa suma su fadi albarcin bakunan su, akan yadda abubuwa ke gudana a kasar, suna bukatar gani an mutunta 'yancin dan'adam.
Daga karshe shahararriyar mawakiya Hajiya Hamsou Garba, ta mika kiranta ga shugaban kasar Nijar Mahammadu Isuhu inda ta ce ya dawo kujerar sulhu tare da dan uwansa amininsa Hama Amadou domin ci gaban kasar Nijar.
Ga rahoton da Abdoulaziz Adili Toro ya hada muna daga birnin New York.
'Yan Nijar Sun Yi Marhaban Da Layin Dogo Daga Najeriya Zuwa Kasarsu
Tunda mahukumtan Najeriya suka shawarar gina layin dogo daga Fatakwal zuwa birnin Konni a jamhuriyar Nijar kan kudi Naira milyan dubu goma sha biyar (Bilyan 15) 'yan kasar Nijar suke ta nuna farin cikinsu.
A cewar 'yan Nijar tsohon mafarki ne ya tabbata saboda a lokacin yakin neman shugaban kasa, Mahammadou Issoufou, ya yi masu alkawarin jawo masu layin dogo daga Najeriya har zuwa tsakiyar garin Konni inda za'a kafa tashar daukan fasinja.
Alhaji Mai Fada shi ko cewa ya yi, suna fatan ganin zuwan layin-dogo a cikin Nijar, musamman a birnin Konni inda nan layin zai fara shiga kafin zuwa wasu wuraren.
Yana fata a yi aikin domin ci gaban al'umma.
Ya kara da cewa a yi kokari a taimaki matasa su samu abun yi domin a rage zaman banza.
Idan ba'a yi hakan ba, ana iya soma samun wasu sace-sace da rashin zaman lafiya.
Ga rahoton Haruna Mamman Bako da karin bayani
Kungiyar Yaki Da Bauta a Nijar, Timidria, Za Ta Kai Kara A CEDAO
Kungiyar yaki da bauta a jamhuriyar Nijar ta bayyana shirin shigar da kara a gaban kotun CEDEAO da nufin kwato hakkin wata mata ‘yar asalin kasar Nijar, wacce ta shafe shekaru sama da 30 a wani kauyen Burkina Faso a matsayin baiwa .
Wakilin muryar Muryar a Yamai Sule Mummuni Barma, wanda ya aiko mana da rahoton, ya ce 'yan kungiyar ta Trimidria sun yi nuni da cewa a karkashin wata al’adar karkarar Bankilare da ke yankin Tilabery ne wani basaraken gargajiya ya baiwa ‘yarsa kyautar Malama Fodi Mohammed domin yi ma ta aikace aikace a kauyen Gorom-Gorom na Burkina Faso, inda daga bisani aka mayar da ita tamkar wata uwar garke ta wajen sa ta cudanya da mazaje iri iri wadanda ta haifi ‘yaya 8 da su kamar yadda Sakataren kungiyar Timidria Ali Bouzou ya bayyana wa manema labarai.
‘Yar kimanin shekaru kusan 40 Malama FodiI yanzu haka na shayar da wata jaririyar da ba ta fi wata 3 da haifuwa ba sai wata mai shekaru biyu da ta ke jaye da ita yayinda rashin ganin sauran ‘yayanta ke daga mata hankali inji ta, lamarin da ya sa ta bukaci hukumomi su yi wani abu a kai.
Ainahi iyayen Malama Fodi na daukar kansu a matsayin bayi mallakar sarakunan abzinawan Bankilare, lamarin da a yau ke shafar ‘yaya da jikokinsu kamar yadda a yanzu ya rutsa da wannan baiwar ALLAH inji wani kawunta, Malam Amidigi Saibou.
…Kungiyar TIMIDRIA wace ta yi Allah wadai da faruwar wannan al’amari a kasashen da aka haramta bautar da dan adam, ta kudiri aniyar shigar da kara a gaban kotun ECOWAS da na sauran kotunan kasa da kasa don ganin an hukunta masu hannu a abinda ta kira aika aika.
A shekarun baya kotun CEDEAO da ke Abujan Najeriya ta caji gwamnatin Nijer miliyoyin cfa a matsayin tara bayan da kungiyar TIMIDRIA ta shigarda kara akan halin bautar da wata mata mai suna Kadijatu Mani Korau ta tsinci kanta ciki.
Ga wakilinmu Sule Barma da cikakken rahoton:
Shugaban Kasar Jamhuriyar Benin Ya Ziyarci Shugaban Nijer
Shugaba Patrice Talon wanda ya yada zango a birnin Yamai bayan kammala wani taro da suka gudanar a birnin Dakar na kasar Senegal wanda ya hada ministocin kudi da na tsaro, da kwamandojin rundunonin mayakan kasashen Afrika ta yamma renon Faransa, ya zo ne domin sanar da shugaban kungiyar CEDEAO Issouhou Mahamadou na Nijer cewa kasashe mambobin UEMOA sun yanke shawarar bayar da gudunmowar kudi dala miliyan 500 akan billion 1 da kungiyar ECOWAS ta kudiri aniyar kashewa domin yaki da ta’addanci.
A ra’ayin Ibrahim Kantama, wani mai sharhi akan al’amuran yau da kullum, matakin kasashen na UEMOA, ya yi dai dai saboda a cewarsa, alama ce dake nunin shuwagabanin kasashen Afrika sun fara gane muhimmancin hadin kai.
Haka kuma, koma bayan da matakin rufe iyakokin Najeriya ke ci gaba da haddasawa al’umomin tarayyar Najeriya da makwaftanta na daga cikin batutuwan da shuwagabnin biyu suka tattauna akai.
Patrice Talon ya ce wannan magana ce dake damunmu mu duka to amma muna kyautata zaton nan ba da jimawa ba kwararrun kasashen mu zasu bullo da hanyoyin da zasu bada damar daidaita al’amura.
A nan masu sharhi na ganin akwai bukatar sake duba wannan mataki na gwamnatin Najeriya.
Ayyukan shimfida bututun mai a tsakanin kasashen Nijer da Benin, da batun farfado da ayyukan shimfida hanyar jirgin kasa na daga cikin batutuwan da shugaba Issouhou mahamadou da takwaran aikin sa Patrice Talon suka zanta akansu a yayin wannan ganawa.
Ga karin bayani cikin sauti.
Kasashen Duniya Na Dari-Dari Da Kirar Jirgin Boeing 737 Max 8
Kasashen Australia da Singapore sun dakatar da amfani da jirgin sama kirar Boeing 737 Max 8 a duk ilahirin tashoshin kasashen, inda su ma suka shiga sahun sauran kasashe da suka dauki irin wannan matakin a matsayin rigakafi, tun bayan faduwar jirgin a karo na biyu a cikin watanni biyar.
Kasashen duniya da dama da suka hada da China, Indonesia, Brazil da Mexico duk sun dakatar da amfani da nau’in jirgin tun bayan mutuwar fasinjoji 157 a lokacin da jirgin 737 Max 8 na kasar Habasha ya fado a ranar Lahadi jim kadan bayan tashinsa sama daga filin jirgin Addis Ababa.
Sai dai sanarwar da kasashen Australia da Singapore, suka bayar tace dakatarwar ta wucin gadi ce, har sai an kammala binciken sanadiyar faduwar jigin na ranar Lahadi.
Jirgin sama na Habasha Max 8 kirar su daya da jirgin da ya fada cikin tekun Java a watan Oktobar bara, wanda ya fado jim kadan bayan tashin shi daga babban filin jirgin saman Jakarta, kuma hatsarin ya janyo mutuwar mutane 189.
Amurka Ta Ce Dole Ne Zimbabwe Ta Yi Wasu Sauye-sauye
Jakadan Amurka a kasar Zimbabwe Brian Nicholas yace wajibi ne Zimbabwe ta dukufa wajen gudanar da sauye-sauye masu ma’ana muddin tana son Amurka ta cire wa manyan jami’an ta takunkumi.
Jakadan dai yayi wannan furucin sailin da ya ziyarci shugaban kasar Emerson Mnangagwa a fadar gwamnatin kasar dake birnin Harare.
Ziyarar ta tsawon sa’a guda tazo ne, sati guda bayan da shugaban Amurka Donald Trump yasa hannu a wata dokar gyara demokaradiyya da inganta tattalin arzikin kasar Zimbabwe wanda ake kira ZIDERA.
Dokar dai ta sake sabunta takunkumin ne da Amurka tasa wa wasu mutanen kasar ta Zimbabwe dama wasu kanfanin ta, tun daga shekarar 2002.
Shima shugaban na yanzu Emerson Mnangagwa na cikin wanda wannan takunkumin ya shafa.
'Yan Gudun Hijirar Guzamala Sun Fara Komawa Gida
A wata sanarwar da jami'i mai hulda da jama'a na rundunar sojin Najeriya Birgediya Janar Texas Chukwu ya fitar, 'yan gudun hijirar da adadinsu ya kai kimanin 2,043 ne suka fara komawa garin su na asali, kuma sun kasance wadanda suka fara nuna sha’awarsu ta komawa mazauninsu na asali domin ci gaba da sana’oinsu na noma da kamun kifi da kuma sauran harkokinsu na yau da kullum.
A lokacin da yake jawabi yayin da aka kaddamar da kwashe daga sansanin ‘yan gudun hijirar na Bakassi, kwamandan Operation Lafiya Dole Manjo Janar Rogers Nicolas ya bayyana cewa babban abin da babban hafsan sojojin kasa wato Janar Yusuf Buratai ya sa a gaba yanzu shine ya tabbatar da cewa ‘yan gudun hijirar da ke son komawa gida sun ci gaba da rayuwarsu kamar yadda ta ke a baya kuma a cikin kwanciyar hankali.
Ya kara da cewa shawarwarin da aka yi na maidasu gida sun hada da jami’an sojoji da gwamnatin Jihar Borno da kuma Jami’an karamar hukumar Guzamala baki daya, inda ya ce sojoji sun kara tsaurara matakan tsaro a yankin.
Haka kuma an gudanar da sharar daji domin manoma su ci gaba da shuka a gonakin su.
Nijar: 'Yan Adawa Sun Kauracewa Taron Hukumar Zaben Ta CENI
A Jamhuriyar Nijer shugabannin hukumar zabe ta CENI, sun gana da shuwagabannin jam’iyyun siyasar kasar, game da shirye-shiryen zabubbukan da ake saran gudanarwa a shekarar 2020 da 2021.
Hakan na faruwa ne yayin da ‘yan adawa ke ci gaba da kauracewa ayyukan wannan hukuma da suke yi wa kallon maras cikakken halacci.
Shugaban hukumar zabe ta CENI, mai shari’a Issaka Sounna, ya yi wa wakilan jam’iyyun siyasa bayani a dangane da tsare-tsaren babban zaben kasar ta Nijar, inda ya sanar cewa komai ya kankama game da batun rajistar sunayen mutanen da suka cancanci kada kuri’a, saboda haka za’a soma wannan aiki daga ranar 1 ga watan Oktoba.
Malan Nafiou Wada shi ne kakakin wannan hukuma, ya ce sabanin yadda hukumar ta bayyana a can baya, cewa za’a soma zaben a ranar 1 ga watan November 2020, za’a gudanar da zaben kansiloli, sannan zaben ‘yan majalisar dokoki hade da na zagayen farko na zaben shugaban kasa, a ranar 27 ga watan December 2020, kafin a cike da zagaye na 2 na shugaban kasa a ranar 21 ga watan Fabrairun 2021.
Soumana Mahamadou na jam’iyar PJD HAKIKA, ya ce, rashin halartar ‘yan adawa a al’amuran tsare-tsaren wadanan zabubbuka ya fara damun wasu ‘yan siyasar.
Hukumar ta CENI ta gayyato kamfanin da aka bai wa kwangilar hada kundin rajista domin ya yi bayani akan halin da ake ciki game da wannan aiki.
Ga rahoton Wakilin muryar Amurka a yamai, Souley Moumouni Barma.
'Yan Adawa Na Ci Gaba Da Kunno Kai A Jamhuriyar Nijar
Kungiyoyi biyu ne suka bullo a cikin ‘yan kwanakin nan da nufin kalubalantar gwamnatin PNDS Tarayya a kan abin da suka kira rashin sanin makaman mulki.
Wata kungiya karkashin MPN-Kishin Kasa, ta sanar da shirinta a karshen mako na fafatawa da gwamnati saboda rashin bai wa bukatun talaka muhimmanci.
Da take mayar da martani ta bakin kakaninta Asoumana Mahamadou, jam’iyyar PNDS mai mulki ta ce, wadanda ke shirya irin wadannan kawance domin su fafata da gwamnatin ai daga gwamnatin ne aka kore su, kuma kowa na sane da dalilin da yasa aka kore shi ko kuma ya bar gwamnati.
Su ko manyan jam’iyyun adawar kasar sun yi na’am da matakan da tsofaffin jami'an gwamnati suke dauka na kalubalantar gwamnati.
Alhaji Doudou Mahamadou kusa ne a jam’iyun adawa kasar, ya ce ganin yanda wadannan kungiyoyi suka bar mulki suka koma adawa, hakan na tabbatar da cewa su 'yan adawa na kan gaskiya, ya kuma yi marhabi lale da kungiyoyin kawancen.
PNDS mai mulki ta ce wannan yunkuri da ‘yan adawa ke yi ba zai kai su ga cin gaci ba, saboda sun rufe idanuwansu a kan ayyukan ci gaba da shugaban kasa ke yi a cikin kasar.
Kakakin jam’iyar PNDS ya ce sun yi adawa mai tsafta a can baya lokacin mulkin Tandja Mamadou, suka ba shi dama ya yi mulki suka kuma sun nuna ayyuka masu kyau da maras kyau da ya yi, amma sai yanzu ake samun akasin haka, saboda kwadayin mulki, komai gwamnati ta yi mutane ba su gani.
Wakilin muryar Amurka a birnin Yamai, Sule Mumuni Barma na da karin bayani a cikin wannan rohoton.
An Kaddamar Da Wani Shiri A Nijer Don Magance Mace-Macen Mata Da Yara
A yau hudu ga watan Afrilu, dimbin jama’a suka hallara domin kaddamar da wani shiri na musamman da ake kira Project Amplify PF da turanci a farfajiyar asibitin haihuwa na unguwar ‘Yantala dake birnin Yamai.
A karkashin shirin ne gwamnatocin Nijer da Amurka ke hangen magance matsalar mace macen mata da yara, lamarin da likitoci ke dangantawa da rashin saka tazara tsakanin haihuwa.
Miliyan 10,000 na CFA ne kasar Amurka ta hanyar hukumar USAID za ta kashe domin wannan shiri na tsawon shekaru 5 wanda kuma za a aiwatar a yankunan Yamai, da Zinder da nufin sassauta wahalhalun jama’a a bisa la’akari da yadda matakin ka iya baiwa yara damar samun ilimi yayinda iyayensu mata zasu samu damar gudanar da wasu ayyukan ci gaba kamar yadda jakadan Amurka a Nijer Eric P.
Whitaker ya bayyana.
Ministar ci gaban mata da kare yara kanana.
Elback Zeinabou Tari Bako, ta jinjinawa wannan yunkuri da take ganin yana da alfano sosai ga rayuwar iyali.
Uwargidan shugaban kasar Nijer Dr.
Malika Issouhou, dake matsayin uwa a wannan buki ta yi kira ga shuwagabanin al’umma wato sarakunan gargajiya, da malamai, da kafafen yada labarai, da kungiyoyi masu zaman kan su, akan su dage wajen fahimtar da jama’a illolin dake tattare da haihuwar rurutsa.
Shin Bacewa Jirgin Saman Gwamnatin Nijar Ya Yi?
Shekaru kusan hudu ke nan da ‘yan kasar Nijar suka daina jin duriyar jirgin sama safuring boeing 747 da mahukuntan kasar ke anfani dashi.
Rashin ganin jirgin ya sa jama’ar kasar suna shakkun inda yake dalili ke nan da ‘yan adawa suka bukaci gwamnatin kasar ta fitar da jama’a daga duhu.
A bayanan da ya bayar a zauren majalisar dokokin kasar ministan tsaron kasa Kalla Mukhatari ya sanar cewa gangaci ne na ‘yan adawa da suka yi zargin bacewar jirgin.
A cewarsa shekaru 40 da suka wuce aka sayi jirgin.
Yanzu yana Ingila wurin gyara.
An kiyasta cewa kudin jirgin zai kai kimanin miliyan dari biyar na sefa amma yana bukatar miliyan dubu biyu na sefa domin a yi masa gyaran da yake bukata.
To sai dai an gano cewa duniya ta daina yayin irin jirgin saboda haka masana suka shawarci gwamnatin kasar ta yi gwanjonsa.
Hukumomin kasar Nijar sun ce zasu sayar da jirgin ga mai so saboda babu yadda za’a yi dashi a wannan zamanin.
Amma kakakin ‘yan majalisar dokoki na bangaren adawa Sumaila Sanda wanda shi ya bukaci sanin inda jirgin yake na ganin rashin dacewar sayar dashi saboda ya yiwa kasar aiki.
Souley Barma nada karin bayani a rahotonsa
BOKO HARAM: Kamaru Zata Girke Dakaru Kan Iyakar Kasar Da Najeriya
Ma’aikatar sojin Kamaru ta kira sojoji su taru a hedkwata a babban birnin kasar Yaoundé kafin babban aikin da zasu yi.
Babban hafsan ma’aikatar tsaro Lt.
Rene Claud Meka yace a wannan shekarar ta 2019 Kamaru zata yi yaki domin hadin kan kasar da kuma tsare mutuncin iyakarta.
Yace sun sake girke dakarunsu a duk wuraren da ake samun tarzoma.
Yace ‘yan ta’addan Boko Haram dake Najeriya suna kuma sake daukar mayaka daga Kamaru suna kuma kai hari a iyakar arewacin kasar.
Yace a hali da ake ciki kuma ‘yan aware masu fafutukar ballewa daga yankin masu amfani da harshen Ingilishi su kuma suna daukar mayaka domin tada hargitsi a Kamaru.
Ma’aikatar sojin Kamaru tace Boko Haram tana sake gudanar da ayyukanta a kan iyakarta da Najeriya a arewacin kasar.
Ta kuma bayyana cewa an kai hare hare sau biyar a kan iyakar da kuma tafkin Chadi a cikin wannan wata.
Mayakan ‘yan awaren kuma sun kara kaimi a yankunan masu amfani da harshen Ingilishi da suka hada da arewa maso yamma da arewa maso gabashin kasar.
Sojan kasar tace an kashe ‘yan tawayen 45 a makwannin ukun farkon wannan shekara.
Su kuma ‘yan awaren sun ce sun eke kashe sojojin.
Koda yake ba a iya bada takamammen adadi ba, amma mazauna kauyukan sun tabbatar da fadan ya kara ta’azzara a cikin wannan lokaci.
Wata ‘yar shekaru 27 da haifuwa tace an kashe ‘ya’yanta guda uku a cikin wani gagarumin fada a garin Buea dake kudu maso yammacin kasar kana bata san inda mijinta yake ba.
Tace wata motar daukar marasa lafiya ta ambulan mallakar wani asibitin cocin Katolika ce ta taimaka mata da wasu mata hudu ta arce dasu daga inda sojojin Kamaru da mayakan ‘yan awaren suka yi bata kashi.
Ana zargin ‘yan awaren da suke fafutukar ballewa a yankin masu amfani da harshen Ingilishi ne ta zama kasa mai cin gashin kanta da satar mutane da kashe abokan gaba da kuma kokarin hana gwamnati gudanar da ayyuka a yankunan.
Ministan tsaro Joseph Beti Assompo yace shugaba Paul Biya shi kuma ya bada umarni a jibge runduna a iyakar gabashin Kamaru.
Yace fadan da ake gwabzawa a Jamhuriyar Tsakiyar Afrika yasa an samu karin miyagun ayyukan a wurin.
Yace wannan shekarar 2019 ba zasu yi bacci ba.
Yace zasu ci gaba da ayyuka a arewa mai nisa da yankunan arewa maso gabas da arewa maso yamma da kuma sabonta ayyuka na musamma a yankin Adamawa, inda kungiyoyin miyagu na wurin suka kware wurin garkuwa da mutane da kuma neman kudin fansa.
Kasar Kamaru tace sama da mutane dubu daya da dari biyu aka kashe tun lokacin da rikicin ‘yan aware ya barke a shekarar 2016 kana wasu dubu dari biyu da hamsin suka rasa muhallansu.
Saurari cikakken rahoton da Baba Yakubu Makeri Ya karanta
Al'ummomi Sun Kosa Kan Batun Yaki Da Boko Haram A Nijar
Lamari na baya bayan nan shine wanda ya faru a wasu kauyukan da’irar Tomourour inda ‘yan bindiga suka sace ‘yan mata 15, kwanaki 500 bayan sace rukunin farko mai kunshe da mata da yara kanana kimanin 39 a kauyen Ngalewa abinda ‘yan majalisar dokoki daga mazabar wannan yanki suka yi tur da shiKungiyoyin kare hakkin mata sun bayyana kaduwa da yadda wannan al’amari ke kara tsananta duk kuwa da cewa doka ta haramta cin zarafin dan adam a Nijer.
Matsalolin ta’addanci a Jamhuriyar Nijer wani abu ne da ya mayar da dubban yara marayu wadanda aka hallaka iyayensu a filin daga ko wadanda aka tarar a cikin gida.
Rahotannin yammacin litinin 26 ga watan Nowamba na cewa, biyu daga cikin ‘yan matan da aka sace a daren juma’a 23 ga wata sun yi nasarar tserewa daga hannun ‘yan bindigar da suka yi garkuwa da su.
Zaman dar dar din da aka shiga a yankunan da kungiyoyin ta’addanci ke cin karansu ba babbaka ya sa wasu iyaye a karkara soma dari darin sanya ‘yayansu aikace aikacen da a can baya yara musamman ‘yan mata ke yi domin walwalar iyali .
Saurari karin bayani a kan wannan batu a shirin Domin Iyali ranar alhamis
Kasar Burundi Ta Kori Hukumar Kare Hakkin Bil Adama
Hukumar kare hakkin bil Adama ta Majalisar Dinkin Duniya ta ce, kasar Burundi ta ba ta umurnin ta rufe ofishinta jakadancinta da ke kasar.
A yau Alhamis, mai magana da yawun hukumar Ravina Shamdasani ta ce, sun samu wasikar ne a jiya Laraba, inda aka nemi da su rufe ofishinsu.
Wannan umarnin da aka ba hukumar, na zuwa ne watannin bayan da shugaban hukumar ta kare hakkin bil adama ta ce, “Burundi na daya daga cikin kasashen da ake yawan kashe jama'a ‘yan kwanakin nan.
"Ma’aikatar harkokin wajen kasar ta Burundi da wata majiya daga majalisar Dinkin Duniya sun ce, an ba hukumar watanni biyu ta tattara inata-inata.
An Kashe Mayakan AL-shabab 18 a Wani Harin Jirgin Sama a Somaliya
Kamfanin dillancin labarai na AP ya rawaito cewae sojojin Amurka sun ce sun kai wani harin jirgin sama a matsayin kare kai da yayi sanadiyyar mutuwar yan kungiyar ta’adda ta Al-Shabab 18 bayan wani shirin kai hari da akai wa dakarun Amurka da na kasar a kudancin Somaliya.
Kwmandan dakarun Amurka a Afirka ya fada a wani rubutaccen bayani cewa an kai wannan hari ne a matsayin kare kai a ranar Juma’a, Kilomita 50 a Arewa maso yammacin birnin gabar teku na Kismayo.
Jawabin yace sojojin Somaliya sun kashe biyu daga cikin yan ta’addar na Al-shabab ne da kananan bindigogi a yayin kai harin.
Mai magana da yawun dakarun na Amurka a Afirka ya ce babu wani soja na Amurka ko na kawayenta da ya ji rauni, haka kuma an kai harin ne yayin da aka ga yan ta’addan na shirye shiryen kwanton bauna a wurin da sojojin Amurka da na Somaliya ke sintiri.
Amurka ta kaddamar da ire iren wannan hari 20 a wannan shekarar akan abokanan na Al-kaida wato Al-shabab, kungiyar da ta kasance mafi hadari a cikin kungiyoyin yan ta’adda da ke kudancin saharar Afirka.
SUDAN TA KUDU: Gwamnati Ta Sallami Shugaban Babban Bakin Kasar Da Mataimakinsa
Shugaban kasar Sudan ta Kudu Salva Kiir ya sallami gwamnan babban bankin kasar shi da mataimakinsa na farko ba tare da bada wani bayani ba.
A daren laraba ne shugaba Kiir ya bada wata sanarwar dokar data cire Gwamnan na babban bankin kasar Othom Rago Ajak shi da mataimakin sa Dier Tong Ngor daga mukaman su.
Sai dai wani masanin tattalin arzikin kasar ya ce sauke wadan nan mutanen daga makamansu ba zai rasa nasaba da rashin hobbasarsu ba ne wajen ganin sun farfado da tattalin arzikin kasar dake durkushewa.
Wata majiya mai tushe daga babban bankin kasar ta tabbatar wa wani shirin da ake gabatarwa a wannan gidan Radiyon da ake kira South Sudan In Focus cewa ba shakka an samu canjin shugabancin wannan bankin.
Sai dai sakataren yada labaran shugaba Kiir Ateny Wek Ateny bai bada cikakken tabbacin wannan canjin ba.
Yace bai ga wannan dokar ba tukuna , “a saboda haka ba zanyi sharhi akan jita-jita ba".
Yaci gaba da cewa idan har akwai wata dokar da shugaba ya fitar, game da sauke gwamnan babban bankin kasa, to wuri na farko da za a fara jin wannan labarin shi ne gidan Radiyon tarayya na kasar.
A Gobe Za'a Kaddamar Da Gangamin Yaki Da Cutar Sankarau A Nijar
Hukumomin kiwon lafiya a jamhuriyar Nijar, sun bayyana shirin kaddamar da gangamin riga kafin cutar Sankarau, a gobe Talata 5 ga watan Maris.
Domin riga kafin cutar sankarau a wani matakin dakile barazanar da cutar ke yiwa rayuwar yara kanana, kamar yadda rahotanni ke cewa an samu bularta a yankin Damagaram.
Yara sama da miliyan 6 ‘yan kasa da shekaru 7 da haifuwa, ake saran yiwa Allurar riga kafi a yayin wannan kamfe na tsawon kwanaki 7 da za a gudanar a illahirin jihohin kasar Nijar, da nufin dakile barazanar kwayar wannan cuta a wannan lokaci na shiga yanayin zafi.
Rabi Souley ita ce shugabar ma’aikatar Shausawa ta kasa PEV.
Cutar sankarau wace ake jerawa a sahun cututtukan dake yiwa masu karar kwana kof daya, kan bar wasu yaran da tawaya iri-iri.
A cewar Dr.
Maman Sani Mahaman, mahimmancin wannan kamfe din na gobe Talata 5 ga watan Maris ya sa hukumomin kiwon lafiya kiran jama’a, akan bukatar bada hadin kai don ceto rayuwar yara daga illolin cutar sankarau.
Rahotannin karshen makon jiya daga yankin Zandar na cewa an samu bular kwayar cutar sankarau a wasu kauyukan gundumar Mirriah har ma ta fara kisa a cewar likitoci.
Ga rahoton wakilin muryar Amurka a Yamai Sule Mumuni Barma.
Amurka Ta Gargadi Mahukunta A Sudan Su Kyale Masu Zanga Zanga
Ranar talatin ga watan Yuni, rana Kenan da kungiyar Tarayyar Afrika ta baiwa gwamnatin soji ta wucin gadi a Sudan ta mika mulki ga farar hula.
Kasar Sudan ta koma karkashin mulkin sojoji tun bayan hambarar da dadadden shugaban kasar Omar al-Bashir a ranar 11 ga watan Afrilu.
Ranar talatin ga wata Yuni, wata ranar ce da kasar ke tuna juyin mulki da al-Bashir ya yi a shekarar 1989.
Wani babban jami’in Amurka ya fadawa manema labarai a ranar Alhamis cewa babban sako mai muhimmaci shine kada a yi tashin hankali, ya kuma kara da cewa mutane Sudan da fararen hula a kasar suna da hurumin shirya taron jama’a.
Babban jami’in na Amurka yace aza takunkumai na cikin matakan da za a iya dauka idan aka kawo tashin hankali a kan fararen hula.
Muna da ‘yancin daukar martani da duk mataki da muka ga ya dace, inji jami’in na Amurka.
Niger Da Nigeria Suna Sintirin Hadin Gwiwa Akan Iyakarsu.
Hukumomin tsaron jamhuriyar Niger sun bayyana kara karfafa matakan tsaro akan iyakar jihar Maradi da ta Zamfara a tarayyar Nigeria bayan da aka gano alamar masu satar mutane domin neman kudin fansa na kokarin samun gindin zama da nufin gujewa samamen da sojojin Nigeria suka kaddamar a jihar Zamfara mai fama da ‘yan bindiga.
Ministan tsaron kasar Niger Kalla Moutari ya bukaci hadin kan talakkawa domin murkushe wannan bakon al’amari.
Ministan ya ce yau ana iya a sace mutum daga wannan bangaren zuwa wancan kana a kira ‘yanuwansa su biya kudin fansa.
A saboda haka ya yi kira ga duk jami’an tsaron kasar ta Niger su hada kai su yi maganin wannan sabon salon sata dake neman gidin zama a kasar.
Mahukumtan Niger na son jami’an tsaro su fito da tsarin da zasu bi su shawo kan lamarin cikin dan lokaci kadan.
Dole su dauki hanyoyin da zasu murkushe wanna bakar sana’ar cutar da jama’aMinistan ya ce tuni aka hada kai tsakanin jami’n tsaron kasar sa dana Nigeria, kuma tare suke sintiri akan iyakokinsu.
Duk wanda ya karya dokar Niger ya tsere zuwa Nigeeia za su kamoshi su hukumtashi a Niger.
Haka ma Nigeria ta na iya shiga Niger ta zakulo duk wanda ya yi aika aika a jihar Zamfara.
An dauki wannan matakin da nufin samu hadin kan yakar muggan mutanen koina suke tare da zakulo masu daure masu gindi a hukuntasu.
A saurari hirar Souley Barma da Minista Kalla Moutari
Mutanen Da Suka Mutu a Guguwar Idai Sun Haura 300
Yau kwana biyu da kasar Mozambique ta ayyana zaman makoki da juyayi bayan da wata muguwar guguwa mai suna Idai ta afkawa yankin na kudancin nahiyar Afrika, har daruruwan mutane suka mutu.
Jami'ai sun tabbatar da cewa adadin wadanda suka mutu a Mozambique, da Zimbabwe da kuma Malawi ya zarta 300.
Kwararru a fannin yanayi, sun yi hasashen cewa za a yi ruwan sama kamar da bakin kwarya a yau Alhamis kuma yawan ruwan da yayi ambaliya na dada karuwa.
Ƙungiyoyin kai agaji na can na ƙoƙarin kai kayayyakin agaji ga wadanda suka tsira kuma suke matukar bukatar kayan.
MOGADISHU-Mutane Sha Biyar Sun Mutu A Tagwayen Hare-Hare
An kai harin farko ne lokacin da ‘yan bindiga suka tada manyan nakiyoyi a kofar shiga ma’aikatar harkokin cikin gida kafin wadansu mahara uku suka kutsa ciki.
An ga hayaki ya turnuke wurin.
Shaidu sun ce jami’an tsaro sun kai harin yaki da ta’addanci suka yi musayar wuta na sa’oi da dama da maharan kafin suka kawo karshen mamayar suka kuma kashe dukan maharan uku.
Bisa ga cewar shaidu, ma’aikatan gwamnati suna daga cikin wadanda aka kashe a harin na farko, yayinda wani jami’I da ya nemi a saya sunansa yace mai yiwuwa adadin wadanda suka rasu ya karu, yayinda jami’ai suke ci gaba da bincike cikin ma’aikatar, da harabar da kuma ofishin ‘yan sanda dake tsallaken titi.
Mutane da dama sun makale a cikin ma’aikatar lokacin da ake musayar wutar,wadansu kuma suka rika tsalle ta taga suna gudu.
Ma’aikatar dake kan wata hanya da ake yawan hada hada, tana kusa da majalisar dokoki da kuma fadar shugaban kasa.
An kuma kai hari na biyu a harabar rundunar yan sanda dake fuskantar ma’aikatar harkokin cikin gida.
Abdulkadir Abdirahman Aden, shugaban ma’aikatar agajin gaggawa yace tawagarsa ta kwashe sama da mutane goma sha bakwai da suka ji raunuka daga kusa da inda aka kai hare haren.
Kungiyar ta’adda a Somalia Al-Shabab ta dauki alhakin hare haren.
Kawo yanzu gwamnati bata yi wani bayani dangane da hare haren da aka yi asarar rayuka ba.
Sudan Na Bikin Samar Da Yarjejeniyar Siyasa a Kasar
Kwamitin Rundunar Sojin wucin gadi na Sudan da jam’iyyun adawa sun sanya hannu kan wata yarjejeniya a karshen mako bayan zanga-zangar da aka shafe watanni ana yi.
Koda yake da yawa daga cikin masu zanga-zangar suna dan shakkar sasantawar da aka yi a yarjejeniyar, an yi ta bukukuwa a birnin bayan sa hanu a yarjejeniyar.
Sa hannu kan yarjejeniyar siyasa ta Sudan a karshen mako ta hadu da kida, da raira-raire.
A cewar wani 'dan Sudan "Ina matukar farin ciki - ba zan iya bayyana farin ciki na ba.
Za a gina sabuwar Sudan.
Hakika abu ne mai kyau.
Rayuwarmu za ta canza.
"An wuni ana bukukuwa duk da ya ke sanya hannu bai dauki lokaci ba.
Daga cikin wadanda suka halarci bikin akwai dubban mutane da suka yi tafiya kilomita 300 daga Atbara, wanda shi ne birni na farko da ya fara zanga-zangar neman hambarar da tsohon shugaban kasar Omar al Bashir.
Jinkirta Rantsar Da Shugaban Zimbabwe Ya Kawo Rashin Tabbas
Yanzu haka kasar Zimbabwe na cikin zaman kila wa kala domin ko an jinkirta rantsar da sabon shugaban kasar da aka zaba ranar talatin ga watan jiya.
Hakan ko ya biyo bayan kalubalantar sakamakon zaben da aboki karawar zababben shugaban kasar yayi ne a kotu.
Wannan dai shine zaben farko da kasar tayi cikin sama da shekaru da yawa ba tare da sunan tsohon shugaba Robert Mugabe ba a katin jefa kuri’a.
Masu kula da al’amuran siyasa su kansu sun kasa tantance wannan hali da kasar ta tsinci kanta a halin yanzu.
Wakiliyar Muryar Amurka daga kasar Africa ta kudu Anita Powel ta aiko da rahoton cewa sati biyu Kenan da kammala zaben wanda aka bayyana shugaban dake kan gado Emerson Mnangagwa wanda ya karbi ragamar mulki daga Robert Mugabe bayan yayi murabus amma har yanzu ba a rantsad dashi ba.
Sai dai masu ido na kasashen duniya sun yaba da yadda zaben ya gudana domin ko sunce anyi shi cikin kwanciyar hankali da lumana.
Sai dai kuma a waje daya sun bayyana shakkun su akan yadda yanayin runfunar jefa kuri’arsuka kasance dama yanayi a lokacin yakin neman zabe.
A zamanin mulkin tsohon shugaban Mugabe dai duk lokacin da aka yi zabe ana iya hasashen sakamakon, domin ko ansha sukan sa da kwarewa wajen aringizon kuri’a da kuma yiwa masu jefa kuri’a barazana.
NIJAR: Da Sauran Kalubala A Yaki Da Boko Haram
Mako guda bayan da mataimakin kwamandan rundunar mayakan jamhuriyar Nijer ya zagaya yankin Diffa da nufin tayar da askarawansa daga barci, NIJARkungiyoyin fafitika na hadakar CCAC sun bayyana damuwa a game da yadda al’amuran tsaro ke kara tabarbarewa a wannan yanki inda jama’a ke tserewa matsugunansu sanadiyar yawaitar hare haren kungiyar Boko Haram da satar mutane don neman kudin fansa.
Bayanai daga yankin na Diffa na nunin gwamman fararen hula ne suka rasa rayukansu a sakamakon hare haren kungiyar Boko Haram a wani lokacin da ake zaton kura ta lafa yayinda satar mutane ta zama ruwan dare a wannan yanki dake karkashin dokar ta baci lamarin da ya haddasa fargaba a zukatan jama’ar da tuni suka fara ficewa daga mahallansu.
Dalili kenan da kungiyar AEC a wata sanarwa da ta fitar ta ja hankulan mahukunta.
A tsakiyar watan da muke ciki mataimakin kwamandan rundunar mayakan Nijer Janar Issa Boulama dake zagayen askarawan kasar a yankin Diffa ya umucesu da su kara jan damara a yakin da suke gwabzawa da mayakan kungiyar Boko Haram to sai dai kungyoyin fafitika na ganin wajibi ne gwamnati ana bangare ta yi aiki da wasu sharwarwarin na daban…A karshen wannan sanarwa kungiyar AEC ta kawayenta sun nuna juyayi akan kashe kashen da suka rutsa da wasu fulanin kasar Mali a karshen makon jiya.
Suna masu kiran jama’a a guji tsokano fitina komin kankantarta kasancewa duk lokacin da aka shiga fitina ba a san karshensa ba.
Cutar Ebola Ta Fara Sake Zama Bala'i a Kasar Kongo
Kungiyar Agaji ta Red Kuros da Red Krisent ta kasa da kasa (IFRC, a takaice) ta ce barkewar annobar cutar Ebola da aka sake samu a Janhuriyar Dimokaradiyyar Congo na kara munana, kuma har cutar ta kashe mutane sama da 1,000 zuwa yanzu.
Kungiyar ta IFRC ta fadi yau dinnan Asabar cewa cikin makon da ya gabata, an samu rahoton cewa mutane 23 ne kan kamu da cutar a duk rana, adadin da ba a taba gani ba tun bayan sake barkewar cutar a 2018.
Ma’aikatar Lafiya ta Janhuriyar ta Dimokaradiyyar Congo, jiya Jumma’a ta ce adadin wadanda su ka mutu ya karu zuwa 1,008.
Yawan tashe-tashen hankula ya dada kawo cikas a kokarin dakile sake barkewar cutar wanda kuma shi ne na biyu a mani a tarihin kasar, saboda a duk lokacin da aka samu dangarda a ayyukan jinya da kuma dakile yaduwar cutar, hakan kan janyo bazuwar cutar sosai.
Jagoran Dakarun Da Suka yi Juyin Mulki a Sudan Ya Yi Murabus
Jagoran dakarun kasar Sudan da suka hambare gwamnatin shugaba Omar Al Bashir, ya sauka daga mukaminsa, kwana guda bayan da sojoji suka sanar da cewa sun karbe ikon mulkin kasar.
Manjo- Janar Awad Mohammad Ahmed Ibn Auf, ya nada Janar Abdel-Fatah Burhan a matsayin magajinsa.
Dakarun kasar dai ba su fadi dalilin da ya sa Auf ya sauka ba.
A jiya Juma’a jama’a sun ci gaba da zanga zanga a Khartoum, babban birnin na Sudan, inda suke adawa da matakin da wata majalisar sojin kasar ta dauka na daukar ragamar tafiyar da gwamantin wucin har na tsawon shekaru biyu.
Rikicin Siyasa A Jamhuriyyar Nijar Ya Dau Sabon Salo
A jamhuriyar Nijar wata kotun birnin Yamai ta bai wa shugaban rikon kwaryar jam’iyyar Moden Lumana Oumarou Noma, gaskiya bayan da ya shigar da karar shugaban jam’iyyar ta kasa Hama Amadou.
Oumarou Noma, dai ya zargi Hama Amadou ne da kwace masa hurumin shugabanci ba akan ka’ida ba.
Sai dai magoya bayan babbar jam’iyar ta Adawa na cewa, wannan zai canza masu ra’ayi akan maganar takarar Hama Amadou a zaben 2021.
A farkon makon nan da muke ciki ne shugaban jam’iyyar Moden Lumana Hama Amadou, dake hijira a birnin cotonou, ya aike da wasika zuwa ga mataimakan sa, don sanarda su cewa ya damka ragamar jami’iyyar a hannunsu.
Sannan ya dakatar da shugaban rikon kwaryar jam’iyyar Oumarou Noma, daga mukaminsa, sai dai ya ce ba zai yi na'am da wannan mataki ba, mafari kenan daya garzaya kotu.
Bayan sauraren bangarorin, dangane da wannan karar, alkali ya baiwa Hama Amadou rashin gaskiya, saboda a cewarsa sashe na 8 na kundin zabe, ya haramta masa daukan kowane irin mataki da sunan jam’iyya sakamakon hukuncin da ya hau kansa.
Magoya bayan jam’iyyar ta Moden Lumana sun jaddada goyon baya ga jagoran na ‘yan Adawa Hama Amadou, saboda a cewarsu mutun ne mai akida.
Wannan rikicin shugabanci na kara karfafa ne, a wannan lokacin da ya rage mako 1 a gudanar da taron jam’iyyar na kasa da zai tabbatar da sunan wanda zai tsaya mata a zaben shugaban kasa na 2021.
Shugaban rikon kwarya na jam’iyyar Moden Lumana Oumarou Noma, yace lokacin magana bai yi ba.
Da yammacin Juma’ar yau ne jiga-jigan jam’iyyar ta ‘yan Adawa ke gudanar da taro domin tattauna hanyoyin da zasu bi don dai-daita wannan lamarin.
A saurari cikakken rahoton Souley Moumouni Barma.
An Soki Matakin Burundi Na Dakatar Da Ayyukan Kungiyoyi Masu Zaman Kansu a Kasar
Matakin da majalisar tsaron kasar ta dauka na dakatar da duk wasu ayyukan kungiyoyin, ya shafi kungiyoyi kamar kungiyar likitoci ta "Doctors Without Borders" da kungiyar kiristocin katolika ta "Catholic Relief Services", wadanda ke bayar da taimakon kiwon lafiya a wasu kasashen da mutanensu ke matukar bukata.
Nicolas Agostini na wata kungiyar bada agaji ta MDD dake kare marasa karfi, yace wadanan kungiyoyin da aka dakatar sune ke aikin samarda aiyukkan kiyon lafiya da na ilmi da gwamnatin Burundi din bata samarwa.
Tun shekarar 2015 kasar Burundi ke fama da tashe-tashen hankalin siyasa.
bayanda shugaban kasa Pirre Nkurunziza, ya sanar da kudurinsa na sake tsayawa takara a wa’adi na uku, ya kuma yi watsi da sukar da ake masa na cewa wa’adi biyu ne kawai kundin tsarin mulki ya bashi damar yi.
Tun daga lokacin ne jami’an tsaro da matasan jam’iyya mai mulki, ke auna ‘yan adawa da kame da fyade da kuma azabtarwa harma da kashe su, a cewar kungiyar kungiyar kare ‘yancin dan adam ta Human Rights Watch.
Ana Ci Gaba Da Samun Rarrabuwar Kawuna a Jam'iyyar Moden Lumana
Taron dai dalinin abin da ke kara fayyace girman barakar da ke tsakanin kusoshin jam’iyar, sakamakon rikicin shugabancin da ya barke a tsakaninsu, duk da cewa kowanne daga cikin bangarorin na jaddada goyon baya ga takarar Hama Amadou a zaben 2021.
A zauren Palais du 29 Juillet da ke birnin Yamai ne a jiya Lahadi da daddare lokacin da magoya bayan jam’iyyar Moden Lumana ke fayyace mahimman shawarwarin da suka tsayar bayan tattaunawar wuni daya karon farko.
A daya bangare wasu magoya bayan jam’iyyar ta adawa sun shirya makamancin wannan taro a jiyan a garin Dosso a karkashin jagorancin mutumin da kotu ta bayyana a matsayin halartaccen shugaban riko, wato Oumarou Noma, wanda a karshen taro ya bayyana matsayinsa game da halin da ake ciki a yau a Moden Lumana.
A sakon bidiyon da ya aikawa mahalarta taron na Birnin Yamai, Hama Amadou da ke gudun hijira a Jamhuriyar Benin, ya gargadi bangarori da su yafewa juna domin ci gaban jam’iyyar.
Sabanin yadda shugabanni ke ja-ni-in-jaka, magoya bayan jam’iyyar ta Lumana Afirka, sun yi na'am kan bukatar a hada kai don dora Hama Amadou akan kujerar shugabancin kasa a 2021.
Yanzu dai kallo ya koma ma’aikatar cikin gida wacce dokokin Jamhuriyar Nijar suka dorawa alhakin tantance halaccin shawarwarin karshen taron jam’iyyun siyasa, ko da yake, doka ta ba da damar garzayawa kotu ga duk wanda ke ganin ba a yi masa adalci ba.
A saurari cikakken rahoton wakilin Muryar Amurka Souley Moumouni Barma.
Takaddamar Kwaskwarimar Kudin Tsarin Mulkin Nijar
Mataimakin shugaban jam’iyar MPN KIshin Kasa ta ‘yan adawa Korone Masani ya yi wa manema labarai karin bayani akan dokokin da suka haifar da rashin fahimtar da ta tilasta masu kaurace wa zaman kwamitin kwaskware kundin zaben Nijer .
Batun kayyade yawan mutanen da za su tafiyarda harakokin hukumar zabe a matakin kasa da tsarin nada shuwagabanin hukumar a jihohi na daga batutuwan da suka haddasa rarrabuwar kawuna a yayin wannan zama, mafari Kenan da 'yan adawa suka fice daga wannan taro da a can farko aka yi zaton zai kawo karshen kiki kakar dake tsakanin bangaorin siyasar Nijer.
Kundin zaben kasar Nijar a sashensa na 8 ya yi haramcin shiga zabe ga duk wanda kotu ta yanke wa hukuncin daurin shekara guda a gidan yari saboda Haka 'yan adawa suka shawarci kwamitin ya sassauta zuwa shekaru 3 shawarar da masu rinjaye suka ce zai fi kyau a gabatar da ita gaban majalisar CNDP dalilin kenan da magoya bayan jam’iyar MODEN LUMAN ke ganin wannan a matsayin wani matakin datse wa shugabansu Hama Ahmadu hanyar shiga zaben shugaban kasa na 2021.
Ga wakilinmu a Yamai Sule Barma da cikakken rahoton:
An Samu Barkewar Cutar Sankarau A Jihohi Uku A Nijar
A hira da yayi da wakilin Sashen Hausa a birnin Yamai, ministan kiwon lafiyar kasar Dr.
Iliyasu Idi Mai Nasara, ya tabbatar da barkewar cutar a jihohi uku duk da cewa bai bada adadin wadanda suka kamu da cutar ba.
A cewarsa duk shekara a yankin Afirka akan samu cututka da dama musamman cutar sankarau lokacin zafi.
Saboda haka abun da su keyi a hukumance shi ne a fito a yiwa mutane bayani saboda ba sabon abu ba ne.
Injishi da akan samu ciwon ne tun watan Janairu amma wannan shekarar sai da aka shiga watan Afirilu cutar ta kunno kai.
Kawo yanzu dai akwai wurare uku zuwa hudu cikin kasar da mutane suka kamu da cutar.
Garuruwan da aka samu bullar cutar sun hada da gari guda a jihar Damagaran da yankin Dan Isa a jihar Maradi, a jihar Tohoua kuma a yankin Bunza.
Ministan ya ce suna fadawa mutane matakin da suka dauka tare da bayyana alamun kamuwa da cutar.
Idan mutum babba ne, alamun kamuwa da cutar sun hada da ciwon kai da zafin jiki da amai ko kuma kagewar wuya.
Idan kuma yaro ne karami madiga ta kage kuma ya ki shan nono ya dinga kuka.
Ministan ya ce yanzu ba zai iya bada adadin wadanda suka kamu da cutar ba amma ana nan ana tattara alkalumma.
An dai tura magani ana kuma jiran sakamako.
Kawo yanzu babu asarar rai amma ana ci gaba da daukan matakai kamar fadakar da mutane tare da jinya kyauta.
Ga rahoton Souley Barma da karin bayani
An Samu Akwatunan Kudi a Gidan Omar Al Bashir a Sudan
Wata majiya a ma’aikatar shari’ar kasar Sudan, ta ce masu shigar da kara, sun fara tuhumar hambararren shugaban kasar, Omar Al Bashir da laifukan karkata kudaden kasar da kuma ajiye wasu makudan kudaden kasashen waje ba bisa ka’ida ba.
Kamfanin dillancin labarai na Reuters, shi ma ya tabbatar da wannan labari.
Majiyar ta ce, sojojin kasar masu tattara bayanan sirri, wadanda suka binciki gidan tsohon shugaban, sun samu akwatuna makare da kudade, da yawansu ya haura dala dubu 351 da kudin euro miliyan shida da kuma pam dan kasar ta Sudan.
Ana sa ran za a yi wa Al Bashir tambayoyi a gidan yarin da ake tsare da shi na Kobar.
Yanzu haka ana kuma tsare da wasu ‘yan uwansa biyu, wadanda su ma za a tuhume su da laifin cin hanci da rashawa, a cewar majiyar.
Yunkurin jin ta bakin wasu daga cikin iyalan tsohon shugaban ya cutura.
An hambarar da gwamnatin Shugaba Omar Al Bashir ne a ranar 11 ga watan Afrilu, wanda har ila yau kotun hukunta manyan laifuka ta ICC ke nemansa ruwa a jallo domin ya amsa zargin da ake masa na aikata kisan kare dangi a yankin yammacin Dafur.
An Kashe Wani Sojan Amurka Na Musamman A Somaliya
An kai harin jiya jumma’a a wurin dake tazarar kilomita hamsin da birnin Kismayo ne yayinda dakarun Amurka ke taimakawa takwarorinsu na kasashen Somalia da Kenya gina karamin sansani, daga cikin ayyukan da rundunar sojin ke gudanarwa na kakkabe mayaka da kungiyar ta’ddanci ta al-Shabab daga yankin, bisa ga cewar jami’an rundunar sojin Amurka.
Shaidu sun ce an kai harin ne kusa da garin Sangumi, lokacin da dakarun Amurka da Somaliya da kuma Kenya suke gina ramukan shingen kariya suna kuma kakkafa wadansu hanyoyin kariya.
Suka ce mayakan sun fara da jefa nakiyoyi kafin suka bude wuta kan dakarun.
An tura jirgin helicopta domin daukar wadanda suka ji rauni.
Yau Ta Ke Ranar Kare ‘Yancin Bil Adama Ta Duniya
A shekarar 1948 ne kasashen duniya suka rattaba hannu akan wata yarjejeniyar amincewa muhimman hakkokin dan Adam bayan lura da ukubar da jagoran Jamusawan wancan lokoci Hitler ya ganawa abokan gabarsa a zamanin yakin duniya na biyu, saboda haka ranar ta 10 ga watan Disamba ke zama wani lokaci na bitar halin da ake ciki a fannin ‘yancin dan Adam.
Sai dai shekaru 70 bayan wannan alwashi har yanzu ana fuskantar jan kafa a wannan fanni a nafiyar Afirka, inji magatakardar hukumar kare dan Adam ta CNDH mai shari’a Amadou Alichina kourgeni.
Matsalar tsaron da aka shiga a kasashen dake fama da hare haren ta’addanci a yau, na daga cikin matsalolin da suka hanawa jama’a morar ‘yanci da dama.
Binciken hukumar kare hakkin dan adam ta CNDH a wasu yankunan karkara ya yi nuni da cewa ana ci da hakkin makiyaya a wurare da dama a Nijar.
Garkame ‘yan kasa ba tare da wata kwakwarar hujja ba wani bakon al’amari ne da kungiyoyin fafutika suka ce yana neman samun gindin zama a wannan kasa saboda haka suka lashi takobin yakar wannan dabi’a dai dai da abin da doka ta yi tanadi.
Shagulgulan ranar ta bana sun tahallaka ne wajen kiraye-kirayen al’umomin duniya akan bukatar su tashi tsaye don kwatar ‘yanci wato Stand Up For Your Rights.
Domin karin bayani saurari rahotan Sule Muminu Barma.
'Yan Adawan A Kamaru Sun Koka A Kan Yanda 'Yan Sanda Ke Hana Su Zanga Znaga
Anyi kamen ranar Asabar lokacin da jami’an tsaro suka tarwatsa zanga-zangar neman a sako kamto.
Germain Kamte wata mai sayar a litattafai ce, da aka samota kwance cikin mawuyacin hali ranar Litinin a unguwar Nionkak dake babban birnin Kamaru, baki daya jikinta a gurgurje.
Ta fadawa wadanda suka samota cewa ‘yan sanda ne suka tsayar da ita da abokanta hudu, suka kuma zargesu da goyon bayan zanga-zangar da aka shirya, sannan suka yi musu dukan tsiya.
‘Yan sandan Kamaru sun ki yin magana kan zargin da kamte ta ke musu, amma yawancin lokuta suka kan yi watsi da maganar cewa suna amfani da karfin da ya wuce ‘kima.
Paul Atanga, dake zama ministan ma’aikatar kula yankuna, ya ce an aika da ‘yan sanda ne domin su samar da zaman lafiya.
Ya kuma ce zanga-zangar da jam’iyyar adawa ta shirya ta sabawa doka, kuma shugabanta da aka kama Maurice kamto, barazana ne ga zaman lafiya.
Magoya bayan kamto sun yi alkawarin yin watsi da dokar hana zanga-zanga ranar Asabar, sun kuma fito sunyi domin a sake shi cikin gaggawa, tare da magoya bayansa sama da 500 da aka kama ake tsare da su.
Amma jami’an tsaron Kamaru sun tarwatsa zanga-zangar, suka kuma kama kusan mutum 200 magoya shguaban adawar, a cewar jam’iyyar CRM.
Sakataren jam’iyyar adawa ta CRM Christopher Ndong, ya yi Allah wa dai da yadda hukumomi suka aika da dakarun kasar domin suka kama tare da hana mutane ‘yancinsu na yin zanga-znaga.
Ga ci gaban fassarar rahoton Moki Edwin Kindzeka daga birnin Yaounde:
'Yan Jaridar Sudan Sun Fara Yajin Aiki, Da Goyon Bayan 'Yan-Adawa
Yajin aikin na kwanaki uku da kungiyar ‘yan jaridar Sudan ta sanar yau Alhamis, shi ne mataki na baya-baya cikin jerin zanga-zanga a lokuta daban-daban, da aka fara yi a fadin kasar tun ranar 19 ga watan nan na Disamba, saboda karancin man fetur, abinci da kuma matsanancin karuwar farashin Buredi.
A karon farko cikin mako guda, ba a samu rahoton wata sabuwar zanga-zanga ba a Sudan gashi yau Alhamis.
Masu zanga-zangar sun yi tattaki zuwa fadar shugaban kasa da ke birnin Khartoum shekaran jiya Talata, suna neman shugaba Bashir ya yi murabus daga mukaminsa.
Bashir ya yi tir da masu zanga-zangar, inda ya kwatantasu a matsayin “maciya amanar kasa," kuma “sojan haya" amma shugaban ya yi alkawarin daukar matakan yin garambawul ga tattalin arzikin kasar.
Kungiyar kare hakkokin bil’adama ta Amnesty International a ranar Talata ta ce, tana da “sahihan rahotanni" da suka nuna cewa dakarun gwamnati sun kashe masu zanga-zanga 37 a makon da ya gabata, ta kuma zargi gwamnatin da yin amfani da karfin da ya wuce kima akan masu zanga-zangar da ba sa dauke da makamai.
Kasar Kamaru Ta Hana Yara Kanana Aikin Hakan Zinari
Kasar Kamaru tana kira ga yaran da suke barin karatu suna aiki a masana’antar hakar zinari da su daina yin hakan.
Kasar ta kaddamar da wannan gangami ne biyo bayan wani rahoto da yace hatsari da aka yi a masana’antar hakar zinari ya kashe mutane 74 a cikin wannan shekara kuma galibin su, yara ne da ya kamata a ce suna makaranta.
Ga fasara rahoton wakilin Muryar Amurka Moki Edwin Kindzeka daga garin Betare –Oya dake gabashin Kamaru.
Gungun wasu matasa Kamaru su biyar da wata yar gudun hijirar jamhuriyar Afrika ta tsakiyar guda, sun je bakin rafi suna neman zinari.
Daya a cikin matasan tana goye da jinjiri a bayanta, cikin dauda ta tabo a tana neman zinari.
Wadannan matasa yan shekaru 11 ne zuwa 15, suna daga cikin yaran da suka daina zuwa makaranta suka shiga aikin neman zinari.
Matasan sun ce kamfanonin China suna biyan su dalar Amurka daya na aiki da suke musu, akwai kuma karin la’ada idan sun samu zinarin.
Hukumomin gwamnati sun fadawa mazauna yankin su daina hakar ramukar neman zinari a wurin.
Amma tsananin bukatar kudi yasa ana yin watsi da umarni hukumomin, ciki har da yan gudun hijira da suke barin sansanoninsu da iyayensu da ya kamata a ce ‘ya’yansu suna zuwa makaranta.
Yves Bertrand Alienou babban jami’i ne a karamar hukumar yankin Lom da Djerem.
Yana zuwa kauye kauye yana kirar mutane su daina hakar zinari kuma su maida ‘ya’yansu da suke cikin wannan aiki, makaranta.
Sakon na farko shine tausayawa daga hukumomin daga hukumomin da muke wakilta, amma batu mai muhimmanci, shine muna kira a gare su, su daina shiga wannan aiki mai hadari a wurin.
Kamar yanda suka sani kuma suka ga cewa aikin na tattare da hadari.
Wani rahoto da gwamnati da masu bincike masu zaman kansu suka buga a cikin wata Yuli, sun ce hakar zinari ta kashe mutane 50 a gabashin Kamaru a bara.
Amma kuma wannan adadi ya haura a cikin watannin shidan farkon wannan shekara zuwa fiye da 70.
A cikin hadari mafi muni, yan Kamaru tara da wani dan gudun hijirar Jamhuriyar Tsakiyar Afrika guda ne hadarin ya kashe, yayin da ramin zinarin ya rubta akansu a garin Ngoura a watan Disemban bara.
Michel Pilo, shine hakimin wani Kauyen Mali, yace kamfanonin China ba albarakatunsu kadai suke warwasonsu ba, har da ‘ya’yansu.
Yace Kamfanonin Chinan basu ginwa yaransu makarantu.
Idan kuma yaransu dake hakar zinari suka lalata ruwan tabkin da suke amfani da shi, su yan Chinan basu kokarin samar musu da wani madadin hanyar samun ruwa kamar gina musu rijiyoyin birtsatse.
Yace mutane da dama sun samu rashin lafiya dalilin shan ruwan da aka lalata wasu kuma sun mutu a wani gocewar kasa.
Vincent Atangana, wani jamai’in Kamaru a kamfnin hakar zinari nay an China mai suna EXXIL, ya dora laifi ne a kan iyayn yara da suka kyale ‘ya’yanu suna aiki a ma’aikatun.
Sai dai ya hakake akan cewa hakar zinar da kamfanonin China suke yi, ya taimaka cewa ci gaba a yankin.
Yace ana gina gidaje masu yawa da kayan zamani.
Atangana yace a shekarun baya, ana sayar da mai a cikin gwangwanin ne, amma kuwa yanzu akwai gidajen mai.
Yace ana gudanar da wadannan ayyukan ci gaba ne yayin da ake kokarin kafa masana’antar hakar zinarin, kamfanonin zasu yi abin da ya fi haka idan masana’antar ta yi karfi.
Alienou yace gwamnati ta yiwa iyaye kashedi kana kuma ta umarci kamfanonin Chinan da su daina daukar ma’aikata da shekarunsu bai wuce na zuwa makataranta ba.
Amma kuma ganin yanda kamfanonin Chinan ke tsananin bukatar zinarin da kuma ake matukar bukatar aiyukan yi a gabashin kasar Kamaru, ba’a mutunta wannan bukata yadda ya kamata ba.
An Rusa Daruruwan Gine-Gine A Birnin Accra
An soma atisayin ne daga titin da ake kira Graphic Road, ya ratsa Kwame Nkrumah Circle zuwa Avenue da Tesano, zuwa Harbour city tema.
A lokacin da Sashen Hausa ya ziyarci wurin ya tarar mazauna wuraren suna ta kokarin tattara inasu-inasu yayin da ake rurrusa matsugunan nasu.
Wadansu da wakilin Muryar Amurka ya yi hira da su, sun bayyana cewa ba a sanar da su kakfin fara wannan aikin ba, yayinda wadansu kuma suka yi kira ga gwamnati ta samar masu da sabon matsuguni.
Daya daga cikin wadanda aka yi hira da shi ya bayyana cewa, ya kama daki a wannan wurin ne sabili da yana da saukin kudi idan aka kwatanta da sauran wurare.
A nasu bangaren hukumomin kanfanin jiragen kasar sun bayyana cewa, sun ba mazauna wadannan wurare isasshen lokaci su tashi daga unguwannin, amma suka yi watsi da gargadin.
Saurari cikakken rahoton Ridwan Muktar Abbas
Bouteflika Ya Yi Biris Da Masu Bore, Ya Nada Shugaban Yakin Neman Zabensa
Kwana guda bayan da dubban ‘yan kasar Algeria suka yi zanga zangar adawa da yunkurin da shugaba Abdelaziz Bouteflika yake yi na neman wa’adi na biyar, shugaban ya nada sabon shugaban gangamin yakin neman zabensa.
Shugaba Bouteflika ya zabi ministan sufurinsa Abdelghani Zaalena wanda zai maye gurbin tsohon firai minista Abdelmalek Sellal a matsayin Darektan gangamin yakin neman zabensa a zaben da ke tafe, kamar yadda wata sanarwa ta nuna, wacce kamfanin dillancin labaran kasar ta Algeria wato APS ya wallafa a jiya Asabar.
A ranar 18 ga watan Afrilu kasar ta Algeria za ta gudanar da zaben shugaban kasa.
A dai shekarar 2013, shugaba Bouteflika mai shekaru 82, ya samu matsalar shanyewar barin jikinsa, lamarin da ya sa ba kasafai ake ganinsa a baina jama’a ba.
An Ceto Bakin Haure 211 Daga Tekun Libya
Kungiyar “Doctors without Borders" da hadin gwiwar kungiyar SOS Mediterranean sun yi aikin ceton ne da wani jin ruwa mai dauke da tutar kasarNorway mai suna Ocean Viking.
Akasarin mutanen da aka ceto tsakanin kwanaki uku, ‘yan maza ne daga kasar Sudan, ciki har da mutane 81 da aka samo su a cikin wani karamin kwalekwalen roba.
Ma’aikatan jirgin ruwan “Ocean Vinking" da suka shedi al’amarin sun ce mutanen da suke cikin kwalekwalen robar da ya sace, sun barke da murna a lokacin da su ka ga masu ceton.
'Yan Yankin Dake Magana Da Harshen Ingilishi A Kamaru Na Fatan Komawa Gidanjensu
Dubban mutanen da yakin ‘yan a ware ya shafa, wanda kuma yayi sanadiyar mutuwar mutane 2000 a yankin kasar Kamaru dake magana da harshen Ingilishi sun dunguma kan tituna su na yin kira ga gwamnatin kasar akan ta yi da gaske game da batun tattaunawar samar da zaman lafiya da ake shirin yi ranar 30 ga watan Satunba, don su sami damar komawa gidajensu.
Yawancin wadanda rikicin ya shafa kusan su 3,000 da gwamnatin kasar ta ce kwanaki 4 kenan suke taruwa a gaban wasu gine-gine, ko dai an kashe ‘yan uwansu ko kuma an lalata masu dukiya.
Wasu kuma da su ka jikkata sanadiyar yakin sun ce basu sami damar samun jinya ko magani ba.
Wata mai sana’ar saida kayan miya, ‘yar shekaru 27 da haihuwa mai suna Petra Bannin, wadda ta tsere daga kauyen Nkar dake arewa maso yammacin yankin, ta ce sana’arta ta lalace bayan da aka kashe maigidanta kuma mayakan ‘yan a-waren sun sha sace ‘yayanta maza guda biyu.
Petra Bannin, ta ce “ana bin ta bashi a Bemenda kuma ba ta san inda zata je ta samo kudi ba.
ta kuma ce ta biya mayakan kudin fansa amma har yanzu su na barazanar zasu sake sace ‘yayata.
Ga shi ‘yayan ba za su iya zuwa makaranta ba, a cewarta, don haka ta na fatan shugaba Paul Biya zai nemo hanyar da za a warware wannan matsalar.
Esther Njomo, mai kula da harkokin wata kungiyar wanzar da zaman lafiya ta mata a arewa maso yammaci da kudu maso yammacin kasar, ta ce su na yin kira ga shugaba Biya akan ya saki shugabannin yankin dake magana da harshen ingilishi da aka tsare a matsayin wata alama dake nuna cewa da gaske yake akan tattaunawar da ake shirin yi gobe.
Ana Cigaba Da Bukukuwan Karamar Sallah
Musulmi a fadin duniya na cigaba da gudanar da shagulgulan karamar Sallah ko Eid el Fitr, wadda ta kawo karshen azumin watan Ramadan.
Wadannan hidindimun na ibada dai su ne cikamakon ayyukan Ramadan, lokacin da Musulmi kan yi azumi tun daga asuba zuwa faduwar rana a tsawon watan na Ramadan.
Dama ranar daya ga wata na 10 a kalandar Musulunci wato Shawwal, ita ce karamar Sallah wato Eid el Fitr.
A kasar Afghanistan, Shugaba Mohammad Ashraf Ghani jiya Jumma'a ya yi tayin tsagaita wuta na kwanaki uku da kungiyar Taliban a wani jawabi ga kasar na jaddada ranar Sallah.
Wa'adin tsagaita wutar dai zai kai zuwa gobe Lahadi, kodayake ya so wa'adin ya ma fi haka tsawo.
An Fito Da Sabon Tsarin Inganta Gandun Dajin Termit Tuntuma A Nijar
Kasar Nijar tare da hadin gwiwar wata kungiya ta kasar Faransa NOE, sun rattaba hannu a wata yarjejeniya na mika dajin Termit Tuntuma ga kungiyar, na tsawon shekaru Ashirin, dajin Termit na daya daga manyan dazuzuka masu kunshe da namun daji na Afirka.
A cewar Abdullahi Haruna, jagoran kungiyar NOE a Nijar, abunda yaja hankalinsu shine, wata kungiya da suka gani a kasar Cadi mai kula da daji goma sha shidda, babban burin su shine tattalin namun dajin dake neman bacewa.
Ya ci gaba da cewa, za su dauki matasan yankunan a horos da su aikin gandun daji, su gina rijijyoyi, kula da kiwon lafiya, inganta ilimi, yaki da masu fasa kwauri da yankin yayi kaurin suna da shi.
Game da cece kuce da jama'a ke yi kan cewar an sayar da dajin, ya ce sun dade suna ziyartar dajin tare da ganawa da hukumomin wajen, sarakunan gargajiya, masu aikin man fetur da sauran su, don neman shawarar su, aikin su kuma na inganta ci gaban al'umma ne.
Abdullahi ya tabbatar da cewa suna da isassun kayan aiki da suka hada da kanana jirage Drone kurman jirgin, lasifikoki da sauran su, don tabbatar da tsaro, hakan kuma ya ce zai janyo masu yawon buda ido daga wasu kasashen duniya.
Habasha Ta Samu Shugabar Kasa Mace
‘Yan majalisar dokokin kasar Habasha sun zabi wata tsohuwar jami’ar diflomasiyyar kasar Sahle-Work Zewde a matsayin mace shugabar kasa ta farko a kasar dake gabashin nahiyar Afrika.
Ita ce zata maye gurbin Mulatu Teshome, wanda yayi murabus daga mukamin jiya Laraba.
Amma sabuwar shugabar ba za ta wuce wa‘adodi biyu na shekaru shida-shida ba akan kujerar mulki.
Sahle-Work, ‘yar shekaru 68 da haihuwa, ita ce jakadiyar Majalisar Dinkin Duniya ta musamman a Kungiyar Tarayyar Kasashen Afrika.
A baya ta taba zama jakadiyar Habasha a kasashen Faransa, da Senegal, da Djibouti, ta kuma shugabanci ofishin Majalisar Dinkin Duniya dake birnin Nairobi.
Fitsum Arega, shugaban ma’aikatan fadar Firayin minista Abiy Ahmed, ya yaba da zaben Sahle-Work yau Alhamis a shafinsa na twitter.
Arega ya rubuta cewa “a kasar da maza ke jagorantar yawancin harkoki kamar irin tamu, nadin mace a matsayin shugaba ba kawai yana zaman wani abin koyi bane nan gaba amma ya nuna cewa an dauki mata a matsayin masu fada a ji a harkokin al’umma.
Tsohuwar Shugabar Kamfanin Man Angoal Ta Musanta Zargin Aikata Ba Daidai Ba
Isabel dos Santos, tsohuwar shugabar kamfanin mai na kasar Angola, Sonangol, ta musanta zargin da magajinta ya yi cewa ta gudanar da wadansu huldar kasuwanci da suka shafi kamfanin da ake da alamar tambaya a kai.
A cikin sanarwa mai tsawon shafi goma sha uku da ta fitar ranar Lahadi, Dos Santos, macen da tafi kowacce mace arziki a Afrika, wadda mujallar harkokin kasuwanci ta Forbes ta yi kiyasin cewa, kudin da take dashi ya kai dala miliyan dubu biyu da dari shida, ta musanta abinda ta kira bata suna da ake yi mata.
Makon da ya gabata, shugaban kamfanin Sonangol, Carlos Saturnino ya bayyana cewa, wani binciken da aka gudanar a cikin kamfanin ya nuna wata huldar kasuwanci ta dala miliyan talatin da takwas da wani kamfani dake Dubai wadda Santos ta amince da ita jim kadan a bayan da AKA SAUKAR DA ita daga kan kujerar shugabancin kamfanin a watan Nuwamba, bayan watanni goma sha shida a matsayin.
Dos Santos ta kare huldar kasuwancin da cewa, an biya kudin ne ga kwararru da aka tuntuba kuma bai sabawa ka’ida ba.
Tace ta gudanar da aikinta ne kamar yadda doka ta tanada har zuwa lokacin da za a rantsar da wanda zai maye gurbinta.
Ranar Jumma’a mai shigar da kara na kasar Angola ya bayyana cewa, yana nazarin zargin da Saturnino ya yi.
Mahaifin Dos Santos, Jose Eduardo dos Santos, wanda ya shugabanci Angola daga shekarar dubu da dari tara da saba’in da tara zuwa watan Satumba bara, shine ya nada ta shugabar kwamitin darektocin kamfanin mai na Sonangol.
Shugaban kasar da ya gaje shi, Joao Lourenco ya sauke ta daga mukamin, wanda ya ci alwashin yaki da cin hanci da rashawa da ya gurguntar da tattalin arzikin kasar.
Shugaban Uganda Ya Haramta Sanya Riga Dake Hade Da Hula
A can kasar Uganda kuma, jiya Litinin shugaban kasar Yoweri Museveni ya bukaci a haramta amfani da rigunan nan da ke hade da hula da ake cewa hoodie da turanci kuma ya bukaci a Makala na’urorin bincike akan dukkan abubuwan hawa.
Ya dauki wannan matakin ne biyo bayan kashe wani dan Majalisar a ranar Juma’a.
Kafofin yada labaru a yankin sun bada labarin cewa, a ranar Juma’a da maraice aka harbe Ibrahim Abariga wani dan Majalisa, a lokacinda aka yi zargin cewa wasu mahara sun yiwa motar sa kaca kaca da harsashe a lokacinda ya doshi gidansa dake kimamin kilomita goma daga baban birnin kasar.
Haka shima mai tsaron lafiyar sa mai suna Sa’id Kongo Buga shima an kashe shi.
Shedun gani da ido sunce mahara biyu akan babur sanye da rigunan dake hade da hula suka tare motar dan Majalisar Abariga.
A wajen jana’izar Abariga jiya Litinin, shugaba Museveni cikin fushi yayi alkawarin cewa za’a gano wadanda suka aikata wannan danyen aikin.
Shugaban yayi kukar cewairin rigunan dake hade da hula na boye fuskokun mahara, al’amarin dake dagula gano, bata garin a saboda haka an haramta amfani da irin wadannan riguna a kasar.
Waye Zai Lashe Zaben Shugaban Kasar Senegal?
An fara kidayar kuri’u a kasar Senegal bayan an yi zaben Shugaban kasa cikin kwanciyar hankali a jiya Lahadi.
A cewar hukumar zaben kasar CENA, an rufe wuraren zaben da karfe 6 agogon kasar, inda ake sa ran fara samun sakamako na wucin gadi a yau Litinin ko gobe Talata.
Bayan sati uku ana yakin neman zabe, masu jefa kuri’a sun kafa dogayen layuka tun da safiyar jiya Lahadi kodai suna goyon bayan shugaba mai ci Macky Salls da ya ke neman a sake zabarsa ko kuma a canja shi da daya daga cikin mutum hudu da suke kalubalantarsa, Idrissa Seck, Ousmane Sonko, Madicke Niang ko Issa Sall.
An dai gudanar da zaben lami lafiya kuma babu wasu manyan matsaloli a lokacin zaben, Doudou Ndir, shugaban Hukumar zabe mai zaman kanta ta Senegal (CENA) ya fadawa taron manema labarai.
“Abubuwan da muka gani sun nuna gaba daya an gudanar da zaben a cikin kyakkyawan yanayi, kwanciyar hakali, zaman lafiya," Ndir ya ce.
Shugaba Sall dan shekaru 56 da haihuwa ya kada kuri’arsa a garinsu na Fatick a jiya Lahadi.
“yana fatan cewa a karshen ranar yau, mutanen Senegal za su zama su suka lashe, kamar yadda ya fada bayan da ya jefa kuri’arsa.
Sudan Ta Kudu Ta Fara Sasanta Kasar Sudan
Wani minista a ofishin shugaba Salva Kiir, yace shugaban kasar ya nuna damuwarsa ga abin dake faruwa a Sudan kuma yana kira ga bamgarorin biyu su kafa gwamnatin wucin gadi da wuri.
Minista a fadar shugaban Sudan ta Kudu, Mayiik Deng yana cikin tawagar mutane hudu da mai ba shugaba Kiir shawara a kan tsaro ya jagoranci zuwa Tut Galuak inda suka kammala ziyarar kwanaki biyu da suka kai a birnin Khartoum a jiya Juma’a.
Deng yace tawagar ta isar da sakon zaman lafiya ne ga shugabannin Sudan tare da yin kira gare su su nemi hanya mafi inganci su sasanta tsakanin jami’iyyun adawa da ita gwamnatin wucin gadin sojojin kasar.
Yayin da suke Khartoum, Deng yace tawagar ta gana da sojojin kasar da shugabannin ‘yan adawa a laokaci dabam daban, yana fada musu cewa jami’an Sudan ta Kudu suna da cikakken kwarewar da zasu shiga tsakani domin tabbatar da zaman lafiya a Sudan.
An Saki Tsohon Shugaban 'Yan Tawayen DR Congo
Kotu ta wanke Bemba ne a ranar Juma'a daga zargin aikata laifukan yaki da na cin zarafin bil adama.
Sai dai an ci gaba da rike shi har sai kotu ta yanke hukunci a kan wani zargi na dabam na bada cin hanci ga mai masa sheda.
Alkalai masu shari'a sun bada umarni jiya Talata a saki Bemba daga kurkuku, yayin da zai jira har sai an yanke hukunci a kan wannan batu.
Kungiyar rajin kare hakkin bil adama ta Amnesty International, ta kwatanta sakin Bemba da babbar kalubala ga wadanda yaci zarafinsu a cikin ayyukansa na fiyade da cin zarafi ta jima'i.
Gwamnatin Angola Za Ta Sake Binne Gawar Savimbi Da Karamci
Gwamnatin kasar Angola ta ce kwanan nan za ta tono tare da yin bison mutunci ma gawar Jonas Savimbi, shahararren dan kasar wanda aka kashe a karshen dadadden yakin basasar kasar.
Dan tawayen, wanda ya rikide ya zama jagoran 'yan adawa, an binne shi ne a wani kauye a 2002, ba tare da irin karamcin da 'yan kasar ta Angola da dama su ke ganin ya cancanta ba, ganin irin tsawon lokacin da ya kwashe ya na gwagwarmaya, da farko a matsayin gwagwarmayar bijirewa danniyar da Turawan mulkin mallaka na Fotugal suka yi, daga bisani kuma a matsayin fafatukar yin watsi da gwamnatin kasar mai bin tafarkin gurguzu.
Hatta wadanda su ka fi sukar gwamnatin - kamar irinsu dan fafatukar kare hakkin dan adam kuma dan jarida Rafael Marques de Morais na cewa wannan matakin da Shugaba Joao Lourenco, wanda ya zama shugaban kasa bara, ya dauka, ya dace,"Ban da ja kan wannan.
" abin da Marques ya gaya ma Muryar Amurka kenan.
Ya kara da cewa, "Ya na da matukar muhimmanci a yi hakan.
Takaddama Tsakanin Alkalai Da Gwamnatin Jamhuriyar Nijar
Matakin da gwamnan jihar Agadez ya dauka a baya bayan nan don hanawa wasu ‘yan fafutika gudanar da mahawara, shine ya farfado da kace-nace a tsakanin gwamnatin Nijar da alkalan Shari’a, wadanda suka fitar da sanarwa domin jan hankalin shugaban kasa Issouhou Mahamadou.
Mai shara’a Zakari Yaou Mahamadou, shine sakataren tsare tsaren kungiyar SAMAN.
Ya ce sun ga wannan abu ya faru shekaru biyu da suka gabata, inda wani alkali a Damagaram ya saki wasu mutane, amma gwamnan jihar na wancan lokacin yasa aka sake kamasu tare da tsaresu.
Haka kuma irin wannan abu ya faru a garin Maradi.
Da yake maida martani wa kungiyar ta alkalai ministan Shari’a Marou Amadou, ya ce labarin ba haka yake ba.
Jarabawar cancantar shiga aikin shari’a da aka gudanar a watannin da suka gabata, wani abu ne da kungiyar SAMAN ta ce yana bukatar a gudanar da bincike akan sa don tantance zahirin abubuwan da suka wakana.
Rashin kayan aiki a kotuna wani abu ne da bangarori ke ja in ja akan sa yayin da kungiyar alkalai ke cewa karancin kayan aiki na haddasa cikas, a sha’anin aiki labarin ya sha bamban a wajen gwamnati.
Takun saka tsakanin gwanatin Nijar da kungiyar alkalai ta SAMAN ba bakon abu ba ne, kamar yadda a wani lokacin baya kungiyar ta bukaci shugaban kasa ya damka ministan kudi Hassoumi Massaoudou a hannun Shari’a, domin ya yi bayani akan zargin alkalai da nuna bangaranci akan aiki sai dai wannan haka ba ta cimma ruwa ba.
Domin karin bayani saurari rahotan Sule Muminu Barma.
An Yi Zaben Tantance Kungiyoyin Kwadago a Nijar
A Jamhuriyar Nijar, ana ci gaba da dakon sakamakon zaben da aka gudanar a jiya Laraba 31 ga watan Yuli da nufin saka tsari akan maganar kare hakkin ma’aikata.
Hakan tna faruwa ne bayan la’akari da yadda yawaitar kafuwar kungiyoyin kwadago a ‘yan shekarun nan ke haddasa cikas ga dukkan wani shirin sulhu a tsakanin gwamnatin kasar da shugabannin kungiyoyin kwadago, al'amarin da ke ragewa kasar mutunci a idon hukumar kwadago ta duniya.
Ma’aikata 185.
909 ne suka yi rajistar wannan zabe domin raba gardama a tsakanin kungiyoyin kwadago kimanin 12 da ake da su a wannan kasa.
Gwamnatin Nijar ce ta shirya wannan zabe da nufin tantance kungiyoyin da za su tunkare ta da bukatun ma’aikata anan gaba, matakin da ake gani zai karawa kasar matsayi a idon hukumar kwadago ta duniya wato BIT, wadda ke fatan a samun hadin kai a tsakanin ma’aikata cikin kowane hali.
A yanzu haka kungiyoyin kawadago sun dukufa ga tattara sakamakon da ke zuwa masu daga sassan kasar.
Mataimakin sakataren kungiyar CDTN Malan Ibro Kane, ya ce akwai alamun haske a wannan shirin.
Kungiyar USTN wacce ta yi dawainiyar kwadagon ma’aikata a zamanin da al’umar Nijar ke gwagwarmayar kawo karshen mulkin danniyar da kasar ke karkashinsa a 1990, na daga cikin kungiyoyin da suka fafata a wannan zabe da ke matsayin na farko da ake shirya makamancinsa a tarihin Nijar.
A cewar magatakardanta, Mahaman Zaman Allah, suna da kwarin gwiwar samun kyaukyawan sakamako koda yake sun gano alamun murdiya.
Sai dai ministan kwadago, Ben Omar Mohamed, ya bayyana cewa komai zai gudana cikin haske, saboda haka gwamnati za ta yi na’am da duk kungiyar da ta yi nasara a wannan zabe.
Hukumar zabe ta CONEP ana ta bangare ta kafa sansanin musamman a ofishinta dake birnin Yamai, inda take tattara takardun sakamakon da ke shigo ta daga yankunan karkara, lokacin da wasun ke bayarda alkalumman ta hanyar waya.
A farkon watan nan na Augusta ne ake sa ran bayyana sakamako, kuma a kan ka’idar wannan zabe dukkan kungiyar kwadagon da ta gaza samun kashi 5 daga cikin 100 na kuri’un da aka kada, ta fadi warwas.
A saurari cikakken rahoton wakilin Muryar Amurka Souley Moumouni Barma.
Kasashen Yammaci Na Wahalar Banbance Manufofin 'Yan ta'addan Afirka
Yunkurin da Amurka ke yi na yakar ta’addanci a nahiyar Afirka na fuskantar matsaloli da dama, musamman ta fuskar yadda kungiyoyin ‘yan ta’addan ke sauya sheka kan kungiyoyin da suke yi wa mubaya’a tare da sauya manufofinsu.
A cewar jami’an tsaron kasashen yammacin duniya da takwarorinsu na Afirka, mambobin kungiyoyin ‘yan ta’adda na ci gaba da sauya manufofi da akidojinsu, lamarin da ke ci gaba da dishe layukan da ke sa a banbanta kungiyoyin da inda suka sa gaba.
Wannan a cewar jami’an, ya samo asali ne saboda yadda ‘yan ta’addan ke gogayya tare da nuna sha’awar yi wa kungiyoyi irinsu Al Qaeda da IS aiki.
A cewar Darektan da ke jagorantar runduna ta musmaman da ke yaki da kungiyar IS, Christopher Maier, ya zama dole sai an yi amfani da zurfin tunani wajen tantance kungiyoyin da suke yiwa mubaya’a, kafin a gane ainihin inda suka sa gaba.
Kasashen CEDEAO Sun Kudiri Murkushe Ta'addanci A Yankin Sahel
Taron na birnin Ouagoudougou dake matsayin na gaggawa, ya mayar da hankali ne wajen neman hanyoyin magance matsalolin ta’addanci a yankin Sahel.
Lamarin da ya sa shugabannin kungiyar CEDEAO na yanke shawarar harhada kudaden tunkarar wannan kalubale, kamar yadda suka bayyana a sanarwar karshen taro.
Ministan harkokin wajen jamhuriyar Nijar Kalla Hankourao, na cewa kasashen ECOWAS sun yanke shawarar tattara biliyan daya na dalar Amurka domin murkushe ta’addancin da ya addabi yankin Sahel.
Mafari kenan aka bukaci hadin kan kasashen Chadi da Mauritania a wannan sabuwar tafiya a karskashin tsarin fasalin aiyukan da kungiyar ta kudirta daga shekarar 2020 zuwa 2024.
Halin da ake ciki a kasar Libya wani abu ne da shugabannin kasashen Afirka mambobin CEDEAO suka ce ya na mayar da hannun agogo baya, a yunkurin da aka sa gaba wajen kawo karshen aiyukan ta’addanci a yankin Sahel.
Musanyar bayanai ba tare da wani jinkiri ba a tsakanin kasashen ECOWAS, da zurfafa nazarin hanyoyin kafa rundunar hadin gwiwar kasashen Yammacin Afirka, tare da batun asusun farfado da yankunan da rikicin ta’addanci ya shafa, na daga cikin shawarwarin da taron na Ouagadougou ya tsayar a watan Disamba dake tafe, na shugabannin kasashen Yammacin Afrika da zasu hadu a Abuja domin saka hannu akan takardun zartar da wannan kudiri na harhada hancin biliyan daya na dalar Amurka.
Ga caikakken rahoton daga wakilin Muryar Amurka Souley Moumouni Barma.
An Goce Da Zanga Zanga A Habasha Saboda Sabunta Lasisin Hakar Ma'adinai.
A Ethipia, ko Habasha,mazauna garuruwa akalla 12 a kudancin kasar sun fantsama kan tituna suna zanga-zangar gwamnati ta sabunta laisisn hakar ma'adinai ga wani kamfani da suke zargin aikace-aikacensa yana shafar lafiyar su.
Zanga-zangar da ake yi a yankin Oroma mai fama da rigingimu,suna zargin sabunta lasisin wani kamfani mai suna Mohammed International Research and Organization, ko MIDROC har na tsawon shekaru 10.
Zanga zangar ta biyo matakin da hukumomi suka dauka ranar Jumma'a 27 ga watan Afrilu a makon jiya, na sabunta lasisin kamfanin wadda yake aikin hakar zinari tuna wajajejn 1990.
Kamfanin na wani hamshakin attajiri ne wadda yafi sauran takwarorinsa a duk fadin nahiyar arziki mai suna Shiekh Mohammed Hussein al-Amoudi.
Shi dai mai kamfanin yana hanun hukumomin Saudiyya ne tun cikin watan 11 kan zargin cin hanci da rashawa.
An Yi Jana'izar Mutanen Da Sojojin Kamaru Suka Kashe a Yankin Masu Amfani Da Inglishi
A kasar Kamaru, mutanen yankin dake magana da harshen Ingilishi, jiya Lahadi suka bizne ‘yan uwan su, su 30 da aka kashe a ranar alhamis din data gabata a garin Pinyin dake arewa maso yammacin kasar.
Sai dai kawo yanzu gwamnati bata fidda wata sanarwa game da wannan lamarin ba, amma mazauna garin sunce sojojin gwamnati ne suka afkawa wani hotel, suna cewa wai akwai wasu mutanen da yan aware ke garkuwa dasu a cikin hotel din.
Mazauna garin suka ce sojojin sun harbe kusan duk wanda suka gani a hotel din a wannan lokacin.
Wakilin Muryar Amurka Moki Edwin Kindezeka ya aiko da rahoton yana cewa.
Daga cikin daruruwan mutanen da suke kukan mutuwar ‘yan uwansu har da wata baiwar ALLAH ‘yar shekaru 54 da haihuwa mai suna Angelica Maluh wadda ta gano gawar danta dan shekaru 24 cikin wadanda aka kashen.
Tace bata san wane irin kaddara ne ya fada musu ba haka da ake kashe diyan su kamar kuda, tace ta bar kome a hannun Allah wanda shi kadai ne zaiyi muna sakayya tare hakunta wadanda suka aikata wannan danyen aikin.
Tace amma ita tasan dan ta bai aikata laifin da yakai na a kashe shi yana dan matashin sa ba.
Rikici dai ya barke ne a Kamaru yankin da ake Magana da harshen turanci dake arewa maso yammaci da kuma kudu maso yammaci a cikin shekarar 2016 lokacin da malamai da lauyoyi a yankin suka gudanar da zanga-zangar abinda suka kira wariya da danniyar da suka ce yankin masu Magana da faransanci suke musu, wannan ne fa ya haifar da kiraye-kirayen ballewa daga kasar.
Wannan yunkurin nasu yasa a cikn watan nuwambar shekarar 2017 shugaba Paul Biya ya kaddamar da yaki akan wadannan mutanen masu neman ballewa inda ya kira su ‘yan taadda.
Yau Take Ranar Yaki Da Talauci a Duniya
Miliyon mutane ne aka kiyasta cewa suna fama da talauci a duniya matsalar da ake dangantawa da rashin kudade a hannun jama’a sakamakon rashin aikin yi, ko kuma sana’oin dogaro da kai dalili kenan da MDD ta ware ranar 17 ga watan Oktoba domin tayar da gwamnatoci daga barci.
Koda yake talauci wani abu ne da a can baya ake dangantawa da harakokin tattalin arziki, MDD na ganin girman wannan matsala ya fice inda ake zato lura da yadda rashin mutunta ‘yancin dan adam ke karawa jama’a radadin wannan al’amari.
Jamhuriyar Nijer na daga cikin kasashen da ake sakawa a jerin kasashe masu fama da talauci duk kuwa da cewa Allah ya azurta ta da albarkatun karkashin kasa, saboda haka masana ke gargadi akan wasu mahimman ababen da aka yi imani suna yanke talauci.
Hukumomin jamhuriyar Nijar wadanda tun da jimawa suka hango bukatar bullo da matakan cike gibin da karancin amfanin gona ke haifarwa a karshen damuna, sun yi tanade tanade da dama don bunkasa aiyukan noman rani wanda ta wani bangare ke matsayin babban makamin yaki da taluci.
Wasu alkaluman da kungiyoyin kasa da kasa suka bayar na nuni da cewa daga cikin mutane 4 dake fama da talauci a Nijer 3 dukka mata galibinsu mazauna karkara.
A karkashin taken ranar yaki da talauci ta bana MDD ta yi kiran jama’ su hada kai da mutanen da aka gwadawa wariya domin girka sabuwar duniyar da za a mutunta ‘yanci da mutuncin dan adam a duk inda yake a duniya, abin da ke fayyace sabbin kamannin da talauci ke bijirowa gwamnatoci da kungiyoyin kare hakkin bil adama.
Domin karin bayani saurari rahotan Sule Muminu Barma.
Majalisar Dinkin Duniya Za Ta Tallafawa Nijer Da Dala Bilyan 1.
Gamsuwa da irin abubuwan da suka gani a yayin ziyarar da suka gudanar ranar Alhamis, a wasu kauyukan Maradi inda jama’a suka bada kai akan maganar yaki da talauci da yaki da karancin abinci da kuma yadda a fili ake gane kyakkyawar aniyar mahukuntan Nijar akan maganar inganta rayuwar mazaunan karkara, ya sa shuwagabanin FAO da IFAD wato FIDA da PAM ko WFP yin na’am da bukatar gwamnatin Nijar domin daukar dawainiyar ayyukan dake kunshe a wani tsarin ci gaba mai dorewa inji shugaban asusun IFAD Gilbert F.
Houngbo a taron manema labaran da suka kira.
Jami’an hukumomin MDD dake kula da sha’anin abinci a yayin wannan ziyara ta karkarar Nijar sun bayyana cewa sun ga abubuwa da dama da ke kara tabbatar masu da cewa mata na da rawar takawa wajen ciyar da wannan kasa gaba, bisa la’akari da yadda mata a karkara ke aikin farfado da kasar noma domin samarwa kansu dogaro da kai.
a cewar MME Kane Aishatu Bula, ministar fasalin kasa.
Rashin ruwa kusa da jama’a na daga cikin matsalolin dake haddasa damuwa a rayuwar mutane a karkara, lamarin dake haifar da cikas ga karatun ‘yan mata, wanda a karshe ke zama dalilin aurar da su suna karancin shekaru, hakan Kuma na tsundumasu cikin matsalolin haifuwa,wannan dalilin ne yasa hukumomin MDD suka kaddamar da wani shirin tanadin tankin ruwa, domin bukatar jama’a a wani kauye dake Maradi, a matsayin gwajin babban tsarin da aka yiwa suna tankunan ruwa miliyan daya domin jama’a a yankin sahel.
Bada fifiko ga ayyukan noma da kiwo domin magance matsalar zaman kashe wando na daga cikin hanyoyin da ake ganin zasu taimaka a cirewa matasa tunanin zuwa cirani wasu kasashen.
Haka yasa hukumomin Nijar suka bukaci hadin kan MDD a yayin da MDD ta kawo ziyarar.
Mutanen Sudan Sun Kara Kaimi Wurin Matsawa Sojojin Kasar Lamba
Kungiyar masana a kasar Sudan ta SPA atakaice, wacce ke jagorantar zanga zangar da suka iza sojojin suka kifar da gwamnatin Shugaba Omar al-Bashir, ta fada a jiya Asabar, cewa yau Lahadi ne zata bayyana matukar adawarta kuma zasu ci gaba da yin haka har sai sojojin sun mika mulki ga farara hula.
Kiran da shugabannin masu zanga zangar suke yi, na zuwa ne mako daya bayan da rundunar tsaro suka fara daukar matakan hana masu zanga zangar yin sansani a wajen helkwatan sojojin dake birnin Khartoum.
Adadin mutanen da aka kashe daga ranar Litinin ya kai 113.
Kunagiyar masana a Sudan ta SPA, tace ta amince da Firai ministan Habasha a matsayin mai shiga tsakani kuma ya fara tattaunawa da gwamantin sojin kasar, koda yake kungiyar masanan ta bukaci a kafa wani bincike mai zaman kansa ya duba batun tashin hankalin da ya barke tun bayan kawar da shugaba al-BashirFirai ministan Habasha Abiy Ahmed, ya yi kira ga samun kwarin gwiwa yayin da ya gana da manyan sojojin masu mulkin kasar Sudan da shugabannin ‘yan adawa, a wani yunkurin kawo karshen rikicin siyasa da Sudan ta fada a cikin tun bayan hambarar da dadadden shugaban kasar Omar al-Bashir.
Kungiyar Al-Shabab ta Dauki Alhakin Harin da Aka Kai a Mogadishu
Mahukunta a Mogadishu babban birnin kasar Somalia, sun ce wata mota da aka saka bam a cikinta tayi bindiga a fadar wata gunduma dake birnin kuma tayi musabbabin mutuwar mutane 6 kana wasu mutane 16 sun samu rauni.
Shi dai wannan harin ya auna fadar gundumar Hodan ne dake Mogadishun.
Shedun gani da ido sun ce wannan harin motar na yau Litinin yayi mummunar illa ga ginin ko baya ga kashe mutane.
Wani jami’in ‘yan sanda mai suna Ibrahim Mohammed ya shaidawa kanfanin dillacin labarai na AFP cewa wannan fashewar bomb din mai muni ce sosai.
Tuni dai kungiyar Alshabab ta dauki alhakin kai wannan harin.
Missali a ranar 2 ga wannan watan wani harin bam irin wannan na mota da ‘yan kunar bakin wake suka kai ya tatarwatsa hedikwatan gundumar Hawlwadag inda mutane 3 suka mutu.
Kamfanin Microsoft Ya Dauki Aniyar Yalwata Kasashen Afrika
Wata sanarwar da kamfanin Microsoft ya fitar na cewa zai bude sababbin rassa 2 a kasashen Afrika, hakan na nuna alamar cewa kamfanin ya daura damarar girka kansa a cikin nahiyar.
A cikin watan Mayun da ya gabata ne dai kamfanin ya bude wadannan rassan guda biyu, daya a birnin Lagos kana dayan kuwa a birnin Nairobi na kasar Kenya.
Shugabar reshen Microsoft a nahiyar Afrika, Amrote Abdella, tace bude rassann na nuna cewa yazo da niyyar zama mai dadewa a nahiyar.
Kamfanin kimiyyar da fasahar dai ya kai shekaru 25 yana aiki a kasashen Afrika, kuma a cikin watan Maris ne ya kara bude wasu cibiyoyi 2 a kasar Afrika ta Kudu.
An Sake Kai Hari Cibiyar Kula Da Masu Cutar Ebola a Congo
Wasu ‘yan tawaye dauke da muggan makamai, sun far ma wata cibiyar da ake kula da masu fama da cutar Ebola a kusa da birnin Butembo, da ke Jamhuriyar Dimokradiyyar Congo.
Harin na zuwa ne sa’o’i bayan da wani hari na daban, da ya yi sanadin mutuwar wani likitin kasar Kamaru da ke taimakawa masu fama da cutar, inji ‘yan sandan kasar.
An yi nasarar kashe daya daga cikin ‘yan tawayen a lokacin harin, wanda aka kai a wani asibiti da ake kira Katwa, inda anan ne ma’aikatan lafiya ke kokarin dakile yaduwar cutar, wacce ta barke a gabashin kasar ta Jamhuriyar Dimokradiyyar Congo.
Mataimakin Magajin gari, Patrick Kambale, ya ce maharan sun yi kokarin kona cibiyar ne a daren jiya.
Majalisar Dokokin Afirka ta Kudu Ta Soma Daukan Matakan Kwace Filaye
Majalisar dokokin Afrika ta Kudu ta dauki matakin farko na kafa dokar da zata ba gwamnati ikon kwace filayen da mutane suka mallaka ba tare da biyan diyya ba.
Burin da ake nema a cimma da wannan tsarin da jam’iyyar ANC mai mulki ta gabatar shi ne cike gibin dake akwai da ya durkusar da bakaken fatar kasar.
Duk da yake tsarin ya sami gagarumin goyon baya, zai dauki lokaci kafin a iya aiwatar da shi.
Majalisar dokokin ta kada kuria ranar Talata kan yadda za a yiwa kundin tsarin mulki gyaran fuska ya bada damar kwace filaye, abinda ya kwantawa al’ummar kasar da turawa tsirarru har yanzu suke iko da galibin gonaki a rai.
Sai dai dan siyasa mai ra’ayin mazan jiya Julius Malema, yace ba wani canjin a zo a gani da za a samu.
Injishi “Babu wanda zai rasa gidansa, babu wanda zai rasa masana’antarsa, abinda kawai muke cewa, shi ne, ba zasu mallaki kasar ba, za su yi haya ne, bisa ga shirin da aka yi musamman bayan yiwa kundin tsarin mulkin kasar garambawul".
Jam’iyyar hamayya ta Democratic Alliance ta kada kuriar kin amincewa da matakin, ta kuma dora alhakin jinkirin sake raba gonaki kan jam’iyyar ANC wadda ke mulki a kasar tun bayan kawar da mulkin wariyar launin fata a shekarar 1994.
Robert Mugabe, Tsohon Shugaban Kasar Zimbabwe Ya Rasu.
Mugabe, wanda ya rasu yana da shekaru casa’in da tara a duniya, ya shugabanci Zimbabwe na tsawon shekaru talatin da bakwai, daga shekara ta dubu da dari tara da tamanin lokacin da kasar ta sami ‘yancin kai daga Birtaniya.
Rundunar soji ta tilastawa Mugabe sauka daga karagar mulki a shekara ta dubu biyu da goma sha bakwai.
Da farko an rika yabawa Mugabe a matsayin wanda ya kwaci ‘yancin kasar.
Sai dai bayan ‘yan shekaru aka shiga kushewa mashi sabili da keta hakkin bil’adama da ya hada da lakadawa ‘yan hamayya duka, da gasa masu akuba da kuma kashe su.
Kasashen yammaci sun kakabawa Mugabe da mukarrabansa takunkumi bayanda magoya bayansa suka fara kwace gonakin fararen fata a shekara ta dubu biyu.
Albarkatun gona da ake nomawa a Zimbabwe sun ragu ainun bayanda aka maida gonakin a hannun bakaken fata da basu da kwarewa a fannin noman zamani.
An tsananta kushewa gwamnatinsa a shekara ta dubu biyu da takwas, bayanda tashin gwauron zabi da kayan masarufin suka yi ya kai kashi miliyan dari biyu da talatin da daya cikin dari, abinda ya tilasa kasar Zimbabwe watsi da kudin ta, Dalar Zimbabwe.
Jam’iyar African National Congress ta fitar da sanarwa inda ta bayyana jimamin rasuwar Mugabe wanda tace ya rasu, “bayan ya bautawa kasarsa da kuma al’ummar kasar iya rayuwarsa.
"Sanarwar ta kara da cewa, rayuwar Mugabe manuniya ce ta irin kishin da yake da shi na ganin ci gaban nahiyar, wanda ya fitar da kasar daga danniyar mulkin mallaka ya yi tsayin daka wajen ganin kimar kasar a idanun duniya da kuma ganin kasar ta shata makomarta.
An Fitar Da Jadawalin Zaben Nijar Yayinda 'Yan Adawa Ke Kauracewa Hukumar Zaben Kasar
An fitar da jadawalin a kashegarin ganawar da aka yi tsakanin hukumar zabe da masu ruwa da tsaki a harkokin zabe na Jamhuriyar Nijar wanda ya bayyana cewa za a fara da zaben kansiloli a farko shekarar 2020 kafin a cike da 'yan majalisar dokoki da kuma na shugaban kasa a farkon shekarar 2021.
" Za a yi zaben kananan hukumomi a 12 ga watan Janairun 2020, zaben shugaban kasa da na 'yan majalisa tsakanin Oktobar 2020 zuwa Fabrairun 2021.
" in Aladuwa Amada, Mataimakin Shugaban hukumar CENIJam'iyya PNDS-Tarayya mai mulki sun bayyana gamsuwarsu da tsarin da aka fitar amma jam'iyyar PND Awaiwaya ta ce warware hayaniyar da ke tattare da kundin zabe ne ya kamata a ce Hukumar CENI ta bai wa fifiko ba wai saka ranakun zabe ba.
" To zabennan, a haka yadda ake jami'an tsaro ne za a fito da su don su tsare wasu 'yan kasa su yi zabe amma wasu ba za su yi ba?
Su wanene ma tukun 'yan takarar, ko su waye za su yi zaben, kuma su waye ne za a zaba.
Kaga wannan abun dubawa ne.
" inji Shugaban Jam'iyyar PND Awaiwaya, Sumaila AmadouYa kara da cewa,"Babu yadda za a yi a ce hukumar zabe ta shirya zaben muddun ba a je aka gyara wannan kurakurai na kudin zabe ba.
"Tun a watan Nuwamba ne mambobin hukumar zabe suka yi rantsuwar kama aiki, amma har yanzu 'yan adawa ba su aika da wakilansu a hukumar ta CENI ba, dalilin da ya mataimakin ya ja hankali game da shi.
"Matsala ce ta siyasa, mu kuma ba kungiyar siyasa ba ce ba hukamar siyasa ba ce face hukumar zabe.
Inda mun gano kan matsalar, da mun shawo kanshi.
Mu dai fatanmu shi ne, 'yan siyasa sun fahimci juna, kowa yazo mu tsara zabe tare kuma a je a yi zabe tare.
" inji mataimakin shugaban hukumar CENISaurari cikakken rohoton Sule Moumouni Barma
NIJAR:Bincike Na Nuna Cewa Rikicin Boko Haram Na Karuwa
A jamhuriyar Nijar kungiyar Alternative ta fitar da rahoto a game da halin da jama’a ke ciki a yankin Diffa, sanadiyar rikicin Boko Haram, inda rayukan mutane ke salwanta yayinda satar mutane ke karuwa, duk da irin matakan da hukumomi ke cewa suna dauka.
Makwanni sama da 3 kungiyar AEC ta shafe, tana gudanar da bincike domin tantance zahirin halin da al’umma ke ciki a jihar Diffa, yankin dake fama da rikicin Boko Haram.
Karancin tallafi daga kungiyoyin agaji ya sa jama’ar da Boko Haram ta tilastawa tserewa daga matsugunansu, suka soma rungumar wasu ayyukan dake barazana ga mahalli.
Ga cikakken rahoto daga wakilin Muryar Amurka Souley Moumouni Barma.
Mutanen Sudan Na Murnar Hambarar Da Gwamnatin Shugaba Omar Al-Bashir
Sojojin kasar Sudan, sun hambarar da gwamnatin shugaba Omar al-Bashir bayan watannin da aka kwashe ana zanga-zanga a kasar akan mulkin sa, da ya yi tsawon shekaru 30.
A wata sanarwa ta kasa da kasa, a yau Alhamis, ministan tsaron kasar Sudan, Awad Mohamed Ahmed Ibn Auf, ya ce, an kama shugaba al-Bashir, kuma an kai shi wani wuri mai tsaro.
Ya ce sojojin kasar, sun ayyana dokar ta baci kuma sun kafa wani kwamiti wanda zai gudanar da harkokin gwamnati har tsawon shekaru biyu.
Ministan ya kuma kara da cewa, an rushe dukkan gwamnatocin jihohi.
Da farko, wani sojan Sudan, ya fadawa muryar Amurka, cewa, ana tsare da Al-Bashir, dan shekaru 75,a gidan sa.
Bisa ga cewar sa, shugabannin siyasa, suna tattaunawa ne, don kafa gwamnatin rikon kwarya.
Dubban mutane sun hau kan titunan birnin Khartoum a yau Alhamis, suna shagali, da raye raye, da kuma wakoki akan hambarar da gwamnatin shugaban.
Libiya Ta Cimma Tsagaita Wuta, Amma Wuta Na Tashi
Kafafen yada labarai na kasashen Larabawa sun ba da rahoton cewa bangarorin da ke yaki da juna a Libiya sun amince su tsagaita wuta, to amma babu tabbacin dorewar yarjajjeniyar.
Tuni ma aka samu rahoton fafatawa da dare a birnin, kuma an rufe filin jirgin sama daya tilo da ke aiki a birnin Tripoli bayan da rokoki su ka dira wajen ranar Jumma’a.
Kungiyoyin mayaka daga bangarori dabam-dabam sun yi ta barin wuta a sararin sama daura da sansanin soji na Yarmouk, inda aka ja daga cikin ‘yan kwanakin nan.
Sansanin sojin ya fada hannun bangarori dabam-dabam cikin makon, kuma a yanzu haka sansanin na hannun mayakan da ke kiran kansu ‘yan “burged na 7," da ke da mazauni a Tarhouna ne.
To amma Ahmed Maitiq, Mataimakin Shugaban Gwamnatin Hadin Kan Kasa Ta Libiya, ya ce an tura wasu burged-burged masu goyon bayan gwamnatin hadin kan kasar, su sake kwato sansanin.
Jamhuriyar Niger Na Shirin Tura Sojojin Ta Mali
Kimanin sojoji 850, ciki har da mata 12 ne a ka yaye a lokacin bukin da aka shirya a garin Ouallam dake yankin Tilabery bayan da suka kwashe watanni 2 da rabi suna daukar horo akan dubarun yaki da ta’addanci.
Jakadan Amurka a Nijer, Eric P Whitaker ya ce wannan runduna na da nauyin tabbatar da tsaro a Mali musamman a yayin zaben ‘yan majalisar dokokin da kasar ke shirin gudanarwa a nan gaba, sannan za ta maida hankali wajen yaki da kungiyoyin ta’addancin da suka addabi arewacin kasar ta Mali.
Ministan tsaron kasar Nijer, Alhaji Kalla Moutari, ya gargadi wadannan dakarun dake shirin wakiltar wannan kasa a rundunar tsaron Majalisar Dinkin Duniya da ake kira MINUSMA a Mali.
"Kun sami dukkan wani shiri da zai baku damar gudanar da aiki a rundunar MINUSMA, inji Kalla Moutari.
Ya kara da cewa da zarar kuka isa fagen fama kada ku manta cewa ku jakadun mu ne a Mali saboda haka ya zama wajibi a gareku ku gwada kwarewa da kishin zucci, da ladabi da biyayya, a takaice ku kasance abin koyi a kullum, koda yake ba shakka za ku bi sahun dakarun Nijer da suka gabace ku a wannan runduna ta MINUSMA.
Wannan ita ce runduna ta 7 da jamhuriyar Nijer zata tura zuwa Mali tun bayan da kasar ta rattaba hannu akan yarjejeniyar kafa rundunar hadin guiwar MINUSMA a karkashin inuwar Majalisar Dinkin Duniya a shekarar 2013.
Ga karin bayani a cikin sauti daga Souley Moumouni Barma.
Akwai Bukatar Kawo Karshen Nau'ukkan Ayyukan Bauta A Afrika
A jamhuriyar Nijar kungiyoyin yaki da bauta sun gudanar da wani taron kwanaki 3, domin nazarin gudunmawar da zasu bayar wajen yaki da ta’addanci a yankin Sahel, sakamakon lura da cewar ana amfani da mutanen da ake bautarwa domin kai hare-hare.
Kwararru daga Jami’o'in kasashen Mali, Burkina Faso, Mauritania, Chad, Nijar da tsibirin Ile Maurice, da jami’ar Birminghham ta kasar Ingila, a daya gefen jami’an kare hakkin bil'adama ne ke halartar wannan taron, da kungiyar Timidria mai yaki da bauta ta shirya, da nufin zakulo sababbin hanyoyin tunkarar wannan matsalar, dake zama tamkar ana magani kai yana kaba, Malan Ali Bouzou shine magatakardan wannan kungiya.
A sakamakon lura da faruwar wasu abubuwan dake ta kara karfafawa ayyukan ta’addanci gwiwa a yankin Sahel, ya sa taron na birnin Yamai tunanin kafa wata kungiyar hadin gwiwa da ake kira G5 Excalvagisme, da nufin bada gudun mawa a wannan yakin, inji sakataren Timidria.
A karshen wannan taron dake kammala a yammacin yau Alhamis, wakilan kasashen dake halartar wannan taron, na yaki da bauta zasu fitar da wata sanarwa mai dauke da abinda ake yiwa lakabi da shawarwarin birnin yamai.
Bam Ya Halaka 'Yan sanda a Masar
Wasu ‘yan sandan kasar Masar biyu sun rasa rayukansu bayan da wani abin fashewa ya tarwatse a hannun wani mahari da suke bi a tsakiyar birnin Alkahira.
Mutumin ya mutu sannan wasu mutum uku sun jikkata.
Jami’an tsaro sun ce ana zargin maharin da laifin yunkurin kai harin bam akan ‘yan sanda a birnin na Alkahira a makon da ya gabata.
‘Yan sandan biyu na bin mutumin ne wanda ke dauke da wani abu mai fashewa, wanda ya tarwatse a kusa da Masallacin Al Azhar.
A ranar Juma’a aka zargi mutumin da yunkurin dasa bam a birnin Alkahira, wanda jami’an tsaro suka gano suka kuma kwance shi.
Ruwa Ya Karya Gadar Da Ta Hada Jamhuriyar Benin da Nijer
Daruruwan treloli shake da lodi na can yanzu haka jibge a mashigar garin MALANVILLE na jamhuriyar BENIN bayan da ruwa ya ruguza wata gadar dake kan hanyar wadanan kasashe, biyu lamarin da ya haddasa damuwa a wurin ‘yan kasuwa.
A saboda haka suka bukaci hukumomi su tantauna da takwarorin aikinsu na NAJERIYA da BURKINA FASO don gnin an samarda wata hanyar ratse.
Kwararowar wani harshen ruwan kogin NIGER dake kewayen garin MALANVILLE na jamhuriyar BENIN ne ya haifar da datsewar hanyar zirga zirgar a makon jiya.
Lamarin ya rutsa da daruruwan motocin dakon kayan da suka fito daga tashar jirgin ruwan COTONOU akan hanyarsu ta zuwa NIJER kamar yadda shugaban kungiyar ‘yan kasuwar dake shigo da kaya daga ketare ALHAJI SANI CHEKARAOU GARO ya bayyana.
Ya ce kawo yanzu akwai motoci dari bakwai da suka makale sanadiyar rashin hanya.
Wadanda za su gyara gadar sun ce suna bukatar akalla kwana 45 kafin su kammala aikin gyara gadar.
Alhaji Garo yace akwai kayan da ka iya baci cikin kwanakin ga kuma fargabar cewa barayi na iya farmasu su sace wasu kayan.
Datsewar hanya tsakanin NIJER da BENIN wata babbar matsala ce dake barazana ga harakokin kasuwanci abinda ka iya janyo karanci da tsadar kaya a kasuwanni.
A saboda haka kungiyar ‘yan kasuwar import export ta shawarci hukumomi su tuntubi takwarorin aikinsu na kasashe makwapta domin samun mafita.
Sun rubutawa Frai Ministan kasar Nijer wasika, inda suka bukaci ya tuntubi kasashe makwapta irin su Nigeria su taimaka.
Ta ba da soji sur aka kayan har zuwa Kamba daga nan sais u shiga Nijer.
Kasar NIJER dake kewaye da kasashe ta kowace kusurwarta na amfani ne da tashoshin jiragen ruwan kasashen dake gabar teku wadanda suka hada da tashar COTONOU da LOME da ACCRA don sauke hajojin da ‘yan kasuwarta suka yi oda daga nafiyoyi daban daban kafin daga bisani su iso gida ta hanyar motoci.
A saurari rahoton Souley Barma
Jakadan Amurka Na Nijar Ya Shirya Liyafar Bude Baki Ma Musulmin Kasar
Ofishin jakadancin Amurka a jamhuriyar Nijar ya shirya liyafar bude baki ma Musulmin kasar, albarkacin watan Ramadan abinda ya sami yabo daga shuwagabanin kungiyoyin ci gaban al’uma, a bisa la’akari da yadda zai kara karfafa zumunci a tsakanin mabiya addinai mabambanta.
Al’ada ce a kowace shekara idan irin wannan lokaci na azumin Ramadan ya zagayo ofishin jakadancin Amurka a Nijar kan gayyaci Musulmin kasar a babbar liyafar da ake shiryawa takanas domin bude baki, abinda ke zama wata hanyar kara tunatarwa akan mahimmancin mutunta abokan zama ba tare da la’akari da wani bambancin addini ba…Jakadan Amurka a Nijar Ambasada.
Whitaker ya bayyana cewa sanin kowa ne Musulunci addini ne da ke bukatar mutane su kusanci juna, su kasance masu zaman lafiya da taimakon juna, musamman a lokacin Ramadan.
Sau dari na sha ganin irin wannan halayya ta na faruwa a tsakanin ‘yan Nijer da baki mazauna wannan kasa, kamar yadda a yanzu haka dubban mutanen da suka gudo daga kasashensu sanadiyyar tashe-tashen hankula ke samun mafaka.
Kusan dukkan wasu shuwagabanin kungiyoyin ci gaban al’uma sun halarci wannan liyafa ta bude bakin azumin Ramadan, cikinsu har da shugaban kungiyar makiyayan arewacin Tilabery Bubakar Diallo.
Haka su ma kungiyoyin mata sun amsa gayyatar ta ofishin jakadancin Amurka a Nijar.
Hajiya Rabi Djibo Magaji ita ce shugabar kungiyar samar da zaman lafiya, APAISE.
A karshen wannan haduwa hadakar kungiyar mata, shuwagabanin kamfanoni da masana’antu masu zaman kansu, ta karrama jakadan Amurka, Ambasada Eric P.
Whitaker da shugabar cibiyar raya al’adun Amurka a Nijar, Cynthia Faby, da lambobin yabo saboda abinda aka kira tallafin da su ke bayarwa domin ci gaban kananan kamfanoni da masana’antun cikin gida.
Ga cikakken rahoton daga Souley Moumouni Barma:
An Gudanar Da Bukin Sabon Sarkin Dogarawan Abzin, Nijar
A karkashin jagorancin ministan cikinn gida ne na Nijer cewa da Bazum Mohamed a ka gudanar da wani wagegen buki a garin Dogarawa tareda halartar ministocin ruwa da tsabta da na hanyoyi da yan majalisun dokoki na kasa da gwamnan jahar Tahoua da shugabanin gundumomi da dama da mafi yawancin manyan sarakunan gargajiya na Nijer, domin halartar askin sarautar basaraken Abzin ta Dogarawa, daya daga cikin mafi muhimancin masarautun masu babban tarihi a kasar.
Na tambayi Abdu Kadri basaraken da aka yiwa askin sarauta, domin jin, ko shirye yake ya karbi gaskiya komi dwacin ta daga fadawan sa?
ganin cewa, a Africa, a mafi yawancin lokaci, koda shugaba na kan laifi ko kuskure, kowa na tsoron fada masa gaskiya.
Dimbin mutane ne maza da mata, suka halarci taron, abinda ya sa na tuntubi malam Ahmed Suleymane Dan Majalisar Dokoki na kasa mai wakiltar mazabar Birni N'Konni gameda yanda suka ga taron.
Sarkin dake kasancewa na 6 a masarautar Abzin ta Dogarawa dake tsakiyar kasar, ya samu kiaukiawan fata daga talakawan sa da suka nuna murnar su na ganin wannan ranar.
Har Yanzu An Gaza Samar Da Tsaro Mai Dorewa A Kasar Sudan Ta Kudu
Amurka tayi kira ga shugabannin kasashen Gabas ta tsakiya da su fidda rahotannin nan biyar da ba wallafa suba, wanda ke nuna kin bin yarjerjeniyar tsagaita bude wuta da aka cimmawa da kaar Sudan ta Kudu da taki mutuntawa a watan December bara, kana a hukunta duk wanda keda hannu cikin wannan kauce wa wannan matsaya da aka cimmawa.
Wani babban jamiin fadar White House ne ya shaidawa wa wakilin wannan gidan Radiyon haka.
Hukumar ciyar da kasashe gaba na yankin kasashen gabas ta tsakiya, da ake kira IGAD a takaice ta share shekaru 4 tana kokarin ganin anyi sulhu a kasar ta Sudan ta Kudu amma lamarin yaci tura.
Wannan ne ma yasa tayi gargadin cewa zata sa takunkumi na musammam ga kwamandojin dake kara jefa kasar cikin yaki.
Sai dai IGAD din bata aiwatar da wannan barazanar nata ba ko kuma bayyana irin hukuncin da take aniyar dauka ba.
Amma dai kungiyar ta kasashen yankin gabas ta tsakiya ta umurci wani tawagar sojoji daya binciki wannan kin mutunta yarjejeniyar tsagaita bude wutar a kasar ta asaudan ta Kudu.
Ministan harkokin wajen kasar Habasha,Workneh Gebeyehu wanda ya jagoranci taron na IGAD, yaki yace uffan akan dalilin da yasa kungiyar tasu taki bayyana wannan rahoton nasu a bainar jamaa.
A ranar 26 ga watan Maris dai IGAD ta fitar da bayanin bayan taro, wanda kungiyar tace ta aike wa kungiyar tarayyar Africada kofi guda domi daukar matakin da take ji ya dace.
Alhazan Kasar Nijer Sun Kosa Su Koma Gida
Irin sakwannin da wasu alhazan jamhuriyar Nijer ke aika wa ‘yan uwansu ta hanyar kafafen yanar gizo, na nuna bacin rai akan halin rashin tabbas din da suka shiga akan maganar mayar da su gida bayan kammala aikin hajji.
Wakilin hukumar dake kula tsare tsaren aikin hajji na Nijer Alhaji Bukari Sani Zilli kuma mai wakiltar kamfanin zirga zirgar jiragen sama na jirgin saman Max Air ya ce jirgin zai fara kwashe alahazan Nijer daga ranar 6 ga watan nan na Satumba.
'Yan rajin kare hakkin jama’a da suka hada da shugaban kungiyar MAP Lawali Adamou sun gargadi hukumomi akan bukatar daukar wasu mahimman matakai kan mayar da alhazan Nijer.
Wasu jaridun Nijer sun ruwaito cewa wasu alhazan a kalla su 3000, sun shafe kawanaki da dama basu ci abinci ba.
Yakamata A Rage Wahalar Da Sojoji Yayin Horar Dasu-Inji Jami'ai A Nijer
An gudanar da addu’o’i a makarbartar unguwar Yantala bayan kammala jana’izar marigayi Tchombiano Talatou Chamsoudine hafsan sojan sama wanda Allah ya yiwa cikawa a wani lokacin da yake daukar horo domin kara gogewa a kan aiki a makarantar sojoji ta Tondibiya.
Rasuwar wannan matashi dan kimanin shekaru 22 a duniya, ta matukar sosa ran jama’a a birnin Yamai.
Nouhou Arzika na cikin ‘yan rajin kare hakkin dan adam din da suka halarci wannan taron jana’iza.
Wannan ya sa dangin marigayi Tchombiano Talatou Chamsoudine nuna bukatar a gudanar da bincike don gano zahirin dalilan mutuwar dan uwansu.
Su ma dai jami’an fafutuka na ganin lokaci ya yi da ya kamata a dauki matakan kawo karshen duk wasu ayyuka da suka sabawa ka’ida a yayin horar da jami’an tsaro.
Tuni dai aka dakatar da jami’an soja da likitan da ke kan aiki a lokacin da wannan al’amari ya faru a matsayin wani matakin share fagen bincike, inji ministan tsaron kasa Kalla Moutari wanda yace gwamnati na da niyar biyawa iyayen mamacin dukkan wata diyyar da doka ta yi tanadi.
Rasuwar Tchombiano Talatou wacce ainihi ta fara bayyana a shafin facebook a ranar 8 ga watan nan na Disamba, ta haddasa babbar mahawara a tsakanin jama’a wadanda galibinsu ke nuna shakku a game da ainihin ajalin wannan yaro wanda gawarsa ke dauke da manyan raunika.
Ga rahoton Sule Mumuni Barma daga birnin Yamai:
Tawagar Majalisar Dokokin Faransa Ta Ziyarci Majalisar Dokokin Niger
Kwamitin tsaro a majalisar dokokin kasar Niger ya samu bakunci wata tawagar ‘yan majalisar dokokin FARANSA a ci gaba da neman hanyoyin magance matsalolin ta’addanci da na bakin haure a wannan lokaci da satar mutane don neman kudin fansa ke kokarin samun gindin zama a kasashen Sahel.
Dan majlisa HAMA ASA ya bayyana cewa "mun yi mahawara da takwarorinmu na FARANSA inda muka ganar da su cewa kasar Niger na matsayin wani dungalin dake kare kasashen turai daga barazanar ‘yan ta’adda sai dai sabon salon da wannan yaki ke bijirowa da su a halin yanzu na nunin akwai bukatar kasashen turai su tallafawa kasashenmu domin idan aka duba kudaden da ya kamata a saka a fannonin jin dadin rayuwar jama’a ne ake sayen kayan yaki da su".
A karshen wannan zama ‘yan majalisar na FARANSA sun yi alkawalin isarda wannan sako zuwa ga takwarorinsu na gida da na sauran kasashen turai.
Asa ya ce sun yanke shawarar sake gudanar da makamancin wannan taro a watan Disamba mai zuwa a FARANSA domin ci gaban abubuwan da suka zanta a kansu a taron Yamai .
Ta hanyar wannan yunkurin hadin gwuiwa ‘yan majalisar dokokin Niger da takwarorinsu na FARANSA na fatan shawo kan Majalisar Dinkin Duniya, MDD, ta saka rundunar hadin gwuiwar G5 SAHEL a karkashin kudirinta na 7 don ganin ta kaddamar da ayyukanta gadan gadan.
A saurari rahoton Souley Barma
Kasar Habasha Ta Tsallake Yunkurin Juyin Mulki
A dai-dai lokacin da kasar Habasha ke shirin soma zaman juyayi akan abinda ofishin frayim-minista ya kira “yunkurin juyin mulki" da aka so a yi, ana ta ci gaba da yin tambayoyi gameda manufofin jagabannin yunkurin kifar da gwamnatin, musamman shi jagoran nasu.
A jiya Litinin ne dai kafofin watsa labaran gwamnati, suka bada sanarwar cewa an kama kuma an kashe wani babban hafsan soja mai suna Burgediya Janaral Asaminew Tsige, a lardin Amhara.
Jami’an tsaro sunce an kashe shi ne yayinda yake kokarin ya gudu.
Shi dai wannan hafsan sojan sannane ne a ko ina a kasar Ethiopia, musamman da yake ya taba rike mukamin shugabancin Hukumar Tsaro ta yankin Amhara, kuma yana da goyon bayan dimbin ‘yan kabilar Amhara din.
Tun kafin zuwa yanzu, gwamantin tarayyar kasar ta sha zarginsa da laifin kitsa rikittan da suka barke har aka kai ga hallaka shugaban yankin na Amhara.
An Fara Yanke Hukunci Ma 'Yan Boko Haram Din Kasar Senegal
A wata babbar shari'a mai nasaba da ta'addanci, wata kotu ta musamman da ke Dakar, babban birnin kasar Senegal, ta yanke hukunci ga wasu da ake zargi da kasancewa 'yan bindiga su fiye da dozin guda, wadanda za su yi fursunan kama daga tsawon shekaru 20 zuwa kasa, saboda tuhumarsu da goyon bayan ta'addanci da kuma samar da kayan aiki ga kungiyoyin 'yan bindiga a fadin kasar.
Ranar Alhamis kotun ta yanke hukuncin kan 'yan bindiga da dama, ciki har da Mukhtar Diokhane da mukarrabansa da aka samu da laifun kasancewa 'yan Boko Haram da kuma al-Ka'ida Shiyyar Maghreb.
Adadin 'yan bindiga 14 aka yanke wa hukunci a yayin da kuma aka wanke mutane 15 daga zarge-zargen da ake masu saboda rashin kwararan hujjoji.
Wadanda aka yanke wa hukuncin na iya daukaka kara.
Mukhtar Diokhane, jagoran tawagar 'yan ta'addan, shi ne ya fi samun hukunci mafi tsanani na kurkukun shekaru 20.
Bakin Haure 83 Daga Nahiyar Afirka Sun Mutu a Teku
Jirgin ya nutse ne a tekun Meditaraniya kwanaki biyu da suka gabata, ‘yan sa’o’i bayan da suka taso daga garin Zuwara na kasar Libya.
Wani masunci ne ya gano mutane hudu kan wasu katakai akan ruwa, ya kuma shaida wa hukumomi.
‘daya daga cikin mutane hudun da suka tsira daga bisani ya rasu a asibiti.
Kungiyar agaji ta Red Cross ta ce jirgin yana dauke da mutane masu yawan gaske ne.
‘Daya daga cikin wadanda suka tsira ya ce ruwa ne ya fara cin jirgin yayin da bakin hauren suke iya ganin haske a bakin gabar ruwa.
Kiran waya na gaggawa domin neman taimako bai sami nasara ba, saboda wanda ya kira ya kasa fadawa ma’aikatan ceto inda jirgin nasu ya ke.
Ebola Na Ci Gaba Da Hallaka Mutane A Congo-Kinshasa
An sami mutuwar karin wani mutum guda da ake jin cutar Ebola ce ta hallaka shi a kasar Congo-Kinshasha, abinda zai sa jimillar mutanen da cutar ta kashe zuwa 12 ke nan.
Wannan mutum na baya-baya da aka rasa, mutumen wani kauye ne dake yankin Iboko dake lardin Equateur a arewa-maso-yammacin kasar.
Ko bayan mamacin, har ila yau ance akwai wasu mutane hudu da suka kamu da cutar a yankin, wanda wannan ke nufin ke nan yanzu akwai jimillar mutane 35 dake dauke da Ebola a kasar ta Congo.
A yau Litinin ne dai aka shirya fara gudanar da rigakafin gujewa kamuwa da cutar a yankunan Iboko da Bikoro dake lardin na Equateur.
Mutane 11 Sun Mutu A Sabuwar Zanga-Zanga A Sudan
Wani rahoto daga kasar Sudan yace kimanin mutane 11 suka mutu a wata zanga-zangar neman maida kasar akan tafarkin mulkin farar hula.
‘Yan sanada sun harba barkonon tsohuwa akan dubban masu zanga-zangar da aka yi a ranar Lahadi da ta gabata a babban birnin Khartoum, da wasu sassa a kasar.
Daga nan Washington, kuma gwamnatin Amurka ta yi Allah wadai da irin karfin da aka nuna akan masu zanga-zangar.
A halin yanzu kuma, yayinda masu zanga-zangar ke ci gaba da matsin lamba akan sojan da suka tumbuke tsohon shugaban Sudan Omar al-Bashir, da su hanzarta maida kasar akan tafarkin demokradiya, akwai alamar cewa kungiyoyin kishin Islama na fuskantar kalubale wajen samun bakin magana akan makomar kasar.
Wadannan kungiyoyin na ‘yan kishin Islama sun taka muhimmiyar rawa wajen taimakawa al-Bashir darewa kan karagar mulki.
Wannan yasa ake ganin halin da aka shiga yanzu a Sudan ba zai taimake su samun shiga a cikin rukunin kungiyoyin dake sahun gaba wajen shata sabuwar makomar kasar ba.
Sunan Wani Mamaci Ya Bayyana A Jerin Sunayen Wadanda Suka ci Jarabawa
Koda yake kawo yanzu ba a bayarda wasu alkaluma dake tantance adadin daliban da suka yi nasara a jarabawar BAC ta shekarar 2018 a hukunce ba, bayanai daga kungiyoyin kare hakkin jama’a a fannin ilimi na cewa wannan jarabawa tayi muni sosai saboda wasu dalilai da ake alakantawa da rashin sanin makamar aiki kamar yadda shugaban kungiyar CODE Amadou Roufai Salao ke kokawa akai.
Ministan ilimi mai zurfi Yahouza Sadissou ya dora alhakin wannan koma bayan akan tarzomar da ta dabaibaye sha’anin karatu a tsawon shekara koda yake shi da kansa ya yi amannar cewa jarabawar ta bana tayi tsauri.
Wani abinda ke kara daurewa jama’a kai shine yadda aka bayyana sunan wani dalibin da ya dade da rasuwa a jerin sunayen daliban da suka ci jarabawa bayan wasu misalai na daban dake haifarda shakku a zukatan jama’a.
Hukumomin ilimi na ganin wannan a matsayin wata tangarda ko kuma kuskure irin na dan’adam da ba za a rasa fuskanta ba jefi-jefi.
Dalibai sama da 60000 ne suka halarci azuzuwan jarabawar BAC a bana kuma a Yanzu haka jami’ai sun dukufa ga tattara bayanai daga cibiyoyin jarabawar yankuna 8 na kasar Nijer saboda haka ake sa ran bayarda kammalallen sakamako nan da ‘yan kwanaki masu zuwa inji ministan ilimi mai zurfi.
Taron Tattauna Matsalolin 'Yan Ciranin Afirka Dake Libya
Cinikin baki a matsayin bayi, ko jefa ‘yan cirani a kurkuku ba tare da wani kwakkwaran dalili ba, har ma da karkashe wadanda aka yi katarin karar kwana, na daga cikin matsalolin da ‘yan ciranin Afirka ke fuskanta a Libya, duk kuwa da cewa kasar ta rattaba hannu akan dukkan yarjeniyoyin mutunta hakkin dan adam.
Dalili da kenan kungiyoyi masu zaman kansu irin su AEC suka shirya wannan mahawara, domin neman mafita.
Rashin biyan ma’aikata ‘yan cirani hakkinsu wani abu ne da ya zama ruwan dare, kamar yadda wata ‘yar Najeriya ta bayyana wa wakilin Muryar Amurka.
Inda ta ce ta je Libya neman kudi a shekarar 2014 amma sai da ta shafe watanni, sannan ubangidanta ya ce ba zai biya ta ba, saboda yana ganin ita ba 'yar kasar ba ce.
Halin da ake ciki a kasar Libya wani abu ne da alamu ke nunin ya sha gaban jami’an diflomasiyar da kansu, inji wani dan Nijar Maman sani.
Daraktan ma’aikatar hulda da jama’a a ofishin jakadancin Libya a Nijar Vissam Omran wanda ya halraci wannan mahawara, ya jaddada niyar isar da sako zuwa gaba, kuma a cewarsa hukumomin kasarsa za su yi wani abu akai, domin magance wannan matsala ta cin zarafin ‘yan Afrika.
Hukumar kare hakkin dan adam ta kasar Nijar wato CNDH dake jagorancin wannan yunkuri na jami’an fafutika, ta sha alwashin tuntubar kungiyoyin kasa da kasa irinsu ECOWAS, da UEMOA da kuma AU domin duba hanyoyin da za a bullowa wannan al'amari.
Kungiyar EU na daga cikin wadanda ake zargi da hannu a abubuwan dake faruwa da ‘yan Afirka a Libya, saboda haka aka gayyato wakilanta a wurin wannan mahawara.
Ga cikakken rahoton daga wakilin Muaryar Amurka Souley Moumouni Barma.
Jami'iyar Adawa A Amurka Ta Samu Karin Kujerar Majalisar Dattawa
Da yammacin jiya Litinin, an ayyana Kyrsten Sinema, a matsayin wadda ta lashe zaben kujerar Sanata daga jihar Arizona, wadda ta doke abokiyar takararta ‘yar jam’iyyar Republican Martha McSally da kusan kashi biyu cikin dari na kuri’un da aka kada.
McSally dai ta aikawa Sinema sakon murna da fatan alkhairi ta shafin Twitter.
Sinema za ta zamanto mace ta farko da ta taba zama ‘yar Majalisar Dattawa daga Arizona.
Zaben Arizona na daya daga cikin zabukan sanatocin da ba a san sakamakonsa ba, bayan da aka kammala zaben rabin zango tun ranar Talatar da ta gabata.
Yanzu haka dai ido ya koma kan jihar Florida, inda har yanzu ana can ana ci gaba da kirgan kuri’u na zaben ‘yan Majalisar tsakanin Sanata Bill Nelson na Dimocrats da abokin takararsa Gwamna Rick Scott na Repubican.
Ya zuwa jiya Litinin dai Scott yana kan gaba da kuri’u 12,500.
Haka kuma ana sake kirgan kuri’un zaben gwamnan jihar Floridan.
Afrika Ta Tsakiya Ta Kira 'Ya'Yanta Dake Gudun Hijira A Waje Su Dawo Gida
Duk kuwa da yarjejeniyar zaman lafiya da aka cimma a watan Fabarairu, da kuma kwashe watanni da aka yi ana tattaunawa tsakanin Kamaru da hukumar kula da ‘yan gudun hijira ta Majalisar Dinkin Duniya (MDD), kan cewa ‘yan gudun hijirar sun ce basu da kwanciyar hankalin da zasu koma gida.
An kashe mijin Florence Yaomby mai shekaru 49 a wata musayar wuta da aka yi tsakanin ‘yan aware da sojojin gwamnati a garin Mingala na jamhuriyar Afirka ta Tsakiya shekaru hudu da suka gabata.
Ta gudu zuwa kasar Kamaru domin kare lafiyarta, inda ta zauna a matsayin ‘yar gudun hijira tun wancan lokacin.
Jamhuriyar Afirka ta Tsakiya na fama da tashe-tashen hankula tun shekarar 2013, lokacin da ‘yan awaren Seleka wadanda akasari Musulmi ne, suka kawar da Shugaban kasar wancan lokacin, Francois Bozize, wanda nan da nan ya janyo martani daga mayakan Kirista.
A watan Fabrairu, hukumomi su ka cimma yarjejeniyar zaman lafiya da kungiyoyin ‘yan bindiga 14, biyo bayan tattaunawar da MDD ta shirya a Khartoum.
An yi tsammanin hakan zai kai ga kwanciyar hankalin da zai kai ga yarjejjeniyar zaman lafiya tsakanin Janhuriyar Afirka Ta Tsakiya da kasar Kamaru da kuma hukumar kula da ‘yan gudun hijira ta MDD kan ‘yan gudun hijirar Afirka ta Tsakiya da ke kasar Kamaru su koma gida.
Amma ya zuwa yanzu ‘yan gudun hijira 6,000 ne kawai su ka amince za su koma.
Kamar yadda Yoamby ta ki komawa Afirka ta Tsakiya, tana mai tsoron tashin hankali a wasu yankunan kasar da yaki ya ‘dai ‘dai ta.
Viviane Baikoua ita ce Ministar Harkokin Jin ‘kai da Sasantawa ta jamhuriyar Afirka ta Tsakiya.
Ta ce kasarta tana bukatar ‘yan kasar su koma gida, domin su taimaka wajen farfado da kasar.
Wakilin hukumar kula da ‘yan gudun hijira ta Majalisar Dinkin Duniya a kasar Afirka ta Tsakiya, Buti Kale, ya ce tashin hankali ya ragu tun lokacin da aka samar da yarjejeniyar zaman lafiya, musamman ma a yankin yamma da kudu maso yamma na Afirka ta Tsakiyar.
Amma da yawa daga cikin kungiyoyin ‘yan bindigar sun ki amincewa da majalisar ministocin shugaban kasa Faustin-Archange Touadera, saboda shida ne kadai daga cikin kungiyoyi ‘yan bindiga 14 da suka saka hannu a yajejeniyar a ciki.
Masu shakkar yiwuwar yarjejeniyar Afirka Ta Tsakiya sun yi nuni da irin yarjejeniyar da aka samar a shekarar 2014 da 2015 da kuma 2017 wadanda nan da nan suka ruguje.
MDD ta ce ‘yan kasar Afirka ta Tsakiya sama da 600,000 ne har yanzu suke zaman gudun hijira a kasashe makwabta, ya yin da mutane sama da 650,000 suke zaman gudun hijira a cikin kasar.
Ga fassarar Rohotn Moki Edwin Kindzeka:
Ana Kan Kirga Kuri'u a Zaben Janhuriyar Dimokaradiyyar Kongo
Ana kan kirga kuri'u a zaben shugaban kasa na Janhuriyar Demokaradiyyar Kongo, wanda aka gudanar ranar Lahadi bayan wani jinkiri, zaben da ka iya zama karon farko da kasar za ta samu sauyin gwamnati cikin lumana, bayan kimanin shekaru 60 da samun 'yanci.
An fuskanci rashin tsari a runfunan zabe da dama, ciki har da bacewar rajistar masu zabe da kuma lalacewar na'urorin zaben wanda ya sa aka kai har dare ana gudanar da zaben, don haka ala tilas jami'an zaben su ka yi ta amfani da tocila wajen gudanar da zaben.
Wata tawagar masu sa ido kan zaben, wadda Cocin Katolika ta kafa ta ce ta samu rahotannin 544 na lalacewar na'urorin zabe.
A ranar lahadi an samu Tashe tashen hankula, wanda yayi sandiyan mutuwar mutane 4 a kudu maso gabashin Kivu, ciki harda dan sanda da wani ma’aikacin zaben, wandanda aka zarga da yin magudin zabe.
An Kama Sojojin Da Su Ka Yi Yinkurin Juyin Mulki A Gabon
Wani mai magana da yawun gwamnatin Gabon ya ce an damke dukkannin manyan hafsoshin sojan da su ka yi yinkurin juyin mulki da safiyau yau din nan Litini, inbanda guda.
"An kama hudu ana kuma neman dayan," a cewar mai magana da yawun gwamnatin Gabon Guy-Bertrand Mapangou.
Jami'an soji sun kwace Gidan Rediyo Na Kasa mallakin Gwamnatin Gabon, a yau dinnan Litini a Libreville babban birnin kasar.
Sojojin sun bayyana niyyarsu ta kafa abin da su ka kira majalisar sake farfado da kasa.
Laftana Kelly Ondo Obiang ya bayyana ta gidan rediyo, cewa jawabin da Shugaba Ali Bongo ya yi ta gidan rediyo kwanan nan, a ta bakinsa, "ya dada kawo shakku kan ko shin Shugaban zai iya cigaba da gudanar da ayyukansa yadda ya kamata.
"Shugaba Ali dai na kasar Morocco, inda ya ke cigaba da murmurewa daga bugun zuciya.
Jam'iyyar Adawa Na Kan Gaba A Sakamakon Zaben Shugaban Kasar Saliyo
A yayin da aka kidaya kimanin kashi 70 daga cikin 100 na kuri'un da aka kada a zaben shugaban kasa a Saliyo, babbar jam'iyyar hamayya ta kasar ke kan gaba da 'yar karamar rata.
Amma a yayin da aka fara ganin alamun cewa babu wata jam'iyyar da zata iya lashe zaben kai tsaye, 'yan takarar sun fara zawarcin wadanda zasu yi kawance da su idan har ta kama sai an gudamnar da zagaye na biyu na zaben fitar da gwani.
Dan takarar Jam'iyyar Sierra Leone Peoples Party(SLPP), Janar Julius Maada Bio,mai ritaya, yana da kashi 43.
3 cikin 100 na kuri'un da aka kidaya, yayin da dan takarar jam'iyyar All Peoples Congress mai mulkin kasar, kuma tsohon ministan harkokin waje, Samura Kamara, yake da kashi 42.
6 cikin 100.
Dan takara dai yana bukatar samun kashi 55 cikin 100 na adadin kuri;un da aka kada kafin ya lashe zaben a zagayen farko.
ZMUtane fiye da miliyan uku suka yi rajistar shiga zaben na ranar laraba, wanda yana daya daga cikin zabubbukan da aka fi rasa sanin gwani cikinsa a tarihin wannan kasa dake Afirka ta Yamma.
Shugaban kasa mai barin gado Ernest Bai Koroma na jamiyyar APC zai sauka ne daga kan karagar mulkin bayan kammala wa'adin mulkinsa biyu.
Koriya Ta Kudu Na Neman Sulhu Da Japan A Fannin Kasuwanci
Shugaba Moon ya yi wannan tayin ne jiya Alhamis, a yayin wani jawabi na bukin karo na 74, na zagayowar ranar kubutar da yankin ruwan Koriya din daga mulkin mallakar kasar Japan, wanda ya faru daga 1910 zuwa 1945.
Tayi mai cike da zumuncin da Shugaba Moon ya yi, na zuwa ne ‘yan kwanaki bayan da Koriya Ta Kudu ta bayar da sanarwar cewa, za ta sa kasar Japan cikin wani sabon rukuni game da cinakayya, wanda hakan zai takaita yawan muhimman kayakin ta ke fitarwa.
Wannan matakin, ga dukkan alamu, martani ne kan shawarar da Japan ta yanke ta cire Koriya Ta Kudu daga jerin kasashen da ta ke bai wa muhimmanci wajen kasuwanci.
Amurka Ta Kai Taimako A Venezuela
Ya zuwa yanzu kayan taimakon da Amurka da wasu kasashen suka aika basu kai ga mutanen Venezuela ba, a don haka kayan na jibge ne a wasu garuruwa cikin Colombia da Brazil da kuma Curacao.
Shugaban Venezuela Nicholas Maduro da ake jayayya da shi yace ba a bukatar taimakon ya kuma ce taimakon ya sabawa doka.
Kasar Venezuela tana fama da karancin abinci da magani da wasu abubuwan rayuwa na yau da kullum kana tana fama da tsananin tsadar rayuwa fiye da duk wata kasa a duniya.
Mutane miliyan uku da suka kai kashi goma cikin dari na al’ummar Venezuela sun arce daga kasar.
Babu Tabbaci Ko Burtaniya Zata Amince Da Shugabancin Boris
Firai ministan Burtaniya Boris Johnson, na kokarin wanke siyasar sa, tun bayan hukuncin kotun kolin kasar da ta yanke hukunci jiya Tala, da cewar bukatar shi ta a dakatar da majalisar kasar ya sabawa dokokin kasar.
Hukuncin na nuni da cewar ‘yan-majalisaun, zasu koma bakin aiki a yau Laraba, ana kuma cigaba da kara kiran Firai ministan da yayi murabus.
Burtaniyar dai zata fice daga jerin kasashen kungiyar turai a ranar 31 ga watan Oktoba, amma wannan ikirarin na Brexit don ficewa ya kara shiga cikin rudani.
Alkalan kotun 11 duk sun amince da hukuncin batare da hamayya ba, akan yunkurin Johnson, suka kuma kira hukunci da cewa “Hukunci na bakin iyakar karfin gwamnati"“Matakin baiwa Sarauniya shawarar ta dakatar da majalisar, zai iya hana ‘yan majalisaun gabatar da ayyukan su kamar yadda kundin tsarin mulkin kasar ya tanadar" a cewar babbar alkalin kotun Brenda Hale jiya Talata.
Wani Harin Bom Ya Kashe Mutane 18 A Garin Quetta Dake Pakistan
Wata babbar fashewar bom ta ratattaka wata kasuwa da safiyar yau Jumma’a a kudu maso yammacin Pakistan, akalla mutane 18 sun rasa rayukan su wasu su 48 kuma sun jikkata.
Jami’an ‘yan sandan kasar sun ce wani bom da aka dana a wani shago ne ya haddasa fashewar a yankin Quetta babban birnin lardin Baluchistan wanda galibin sa ‘yan Shi’a ke zama ko suke hada-hadar kasuwancin su, haka kuma wasu daga cikin tsirarun kabilun yankin na cikin wadanda harin ya shafa.
“An kaddamar da bincike akan harin don gano dalilin sa," a cewar Abdul Razzaq Cheema, mataimakin Supeto Janar din ‘yan sandan kasar.
Nan take dai babu wanda ya dauki alhakin kai harin da ya faru a wurin kasuwar Hazarganji da dama a baya an sha kai mata hari.
An Dage Dokar Hana Fita A Babban Birnin Iraqi
Hukumomin kasar Iraqi sun dage dokar hana fita da suka sanya a birnin Baghadaza yau Asabar, dokar da masu zanga zangar kin jinin gwamnati suka bijirewa.
Adadin mutanen da aka kashe cikin kwanaki hudu na tashin hankalin da aka yi a kasar ya kai saba’in da biyu, daruruwan mutane kuma sun jikkata.
Zirga zirgar ababen hawa na aiki kamar yadda aka saba a fadin babban birnin na Iraqi da kuma kan tituna, sai dai ko’ina yayi shiru a wasu manyan wurare dake birnin.
An sanya shingayen kankare don toshe hanyoyin da dubban masu zanga-zangar suka yi arangama da ‘yan sanda a cikin wannan makon.
Wata hukumar kula da hakkokin bil’adama a Iraqi ta ce jami’an tsaro sun tsare daruruwan jama’a saboda zanga-zangar da suka yi amma sun saki yawancinsu.
Ranar Talatar da ta gabata ne aka fara zanga zangar a Baghadaza akan rashin ayyuka, da muhimman abubuwan more rayuwa, da kuma cin hanci da rashawa a gwamnati, kuma nan da nan zanga zangar ta bazu zuwa wasu biranen Iraqi, musamman a kudancin kasar.
Tarkacen Robobi Masu Hadari Sun Mamaye Duniyarmu-MDD
A yayin hidimomin zagayowar ranar kare muhalli ta duniya, jiya Talata MDD ta bayyana tarkacen robobi a zaman daya daga cikin abubuwa masu matukar hadari ga muhalli a duniya.
A rahoto mai taken, "Robobin Amfani A Yar: Hanyar Daidaita Al'amarin," MDD ta ce a yayin da aka samu cigaba sanadiyyar ka'idojin da gwamnatoci kan kafa na amfani da tarkacen roba ta wajen barnar, wannan bai wadatar ba, kuma akwai bukatar gaggauta daukar karin matakai.
"Duniyarmu na mamaye da tarkacen robobi masu hadari," a cewar Sakatare-Janar na MDD Antonio Gutterres a wani jawabinsa.
"Burbushin tarkacen robobin da ke cikin teku sun fi taurarin da ke sararin Subahana yawa.
""Tun daga tsibiran da ke can lungu zuwa yankin Artic, babu inda abin bai shafa ba.
Muddun hakan ya cigaba, zuwa 2050 sai tarkashen robobi sun fi kifi yawa a cikin teku" a cewarsa.
Rahoton ya kuma lura cewa bisa kiyasi, kayan robobi kimanin tiriliyan 5 ake amfani da su a duniya a kowace shekara.
An Tsagaita Wuta Tsakanin Isra'ila Da Falasdinawa
Jami’an Falasdinawa sun ce an cimma tsagaita wuta tare da Isra’ila da kungiyar Hammas da kuma kungiyar Islamic Jihad.
An dai cimma wannan yarjejniyar ce tare da taimakon kasar Masar wadda ta shiga tsakani, wacce za ta fara aiki da misalin karfe 1:30 agogon kasar.
Akwai alamun cewa, ya zuwa yanzu, tsagaita wutar ta fara aiki.
Musayar makaman roka da kuma hare-hare jiragen sama, sun hallaka fararen hula ‘yan kasar Isra’ila guda 4 da kuma Falastinawa akalla 20 tun ranar Juma’a.
Wannan shi ne karon farko da aka kashe Yahudawa fararen hula a fadan na kan iyaka, tun bayan shekarar 2014.
Shugaba Donald Trump ya ce Amurka ta na goyon bayan Isra’il dari-bisa-dari yayin da ta ke kare ‘yan kasarta daga hare-haren rokar Falasdinawa da ake cillowa daga yankin Gaza.
Amurka Da Kungiyar Tarayyar Turai Sun Cimma Matsaya Kan Kudin Fito
shugaban Amurka da na kungiyar tarayyar Turai, bayan wata ganawar da suka yi na tsawon sao'i 3 a fadar White House, sun bayyana cewa sun cimma matsaya akan ba zasu kara wa juna harajin cinikayyar dake tsakanin su ba, domin sunyi la'akari da cewa kasuwancin dake tsakanin su yana da dinbin tasiri ga sauran kasuwannin duniya.
Shugaba Trump yace "Yau mun cimma matsaya domin muyi aiki tare domin kaiwa ga nasarar ganin bamu kara wa juna haraji ba koda na sisin kwabo ne akan kasuwancin masana'antun mu.
Shugaban Trump ya bayyana haka a fadar White House lokacin da yake tare shugaban kungiyar Jean Claude Junker.
"Yace haka kuma zamu yi aiki domin ganin mun rage shingen dake tsakanin mu, tare da kara harkokin kasuwancin mu akan abubuwan da suke da nasaba da
Yau Itace Ranar Shan Taba Haramun A Duniya
Wani rahoton hukumar lafiya ta majalisar dinkin duniya, ya nuna cewar mashaya taba sigari da wadanda ke shakar hayakin taba kimanin mutane miliyan 8 ke mutuwa a duk shekara, sakamakon kamuwa da cututtukan dake da alaka da shan tabar ko shakan hayakinta.
A wata tattaunawa da Dr.
Shuaibu Ibrahim, wanda yake cewa shan taba na haifar da cututtuka iri daban-daban, kamar ciwon cansa da ke shafar huhun dan adam.
Wakilin sashen Hausa ya zagaya don ji daga bakin wasu wanda suke bayyana ra'ayoyinsu akan illar taba.
Wasu ma na ganin cewar akwai bukatar rufe kamfanonin taba domin hana shanta.
Ga cikakken rahoton wakilinmu Babangida Jibrin.
Bude Gidan Rawa A Saudiya Ya Huskanci Koma Baya
Ana kallon Jeddah a matsayin birnin hadin gambiza ba kamar babban birnin kasar Riyadh inda ake sa ido sosai a kan dokokin mata da maza da basu da aure.
Rahotannin kafafen yada labarai sun ce wani shahararren kamfanin gidan rawa a Gabas ta Tsakiya da ake kira "White" ya bude reshe a Jeddah a ranar Alhamis amma ba a sayar da giya a wurin domin kiyaye dokokin Musuluncin kasar.
Bayan wasu sa’o’I, hukumar kula da harkokin nishadi ta kasar ta musanta cewa bata bada izinin bude gidan rawar ba.
A wata sanarwar da ta kafe a shafinta na Twitter, hukumar nishadi ta Saudiya ta sanar da bude wani bincike nan da nan a kan wani hoton bidiyo da ake yadawa a kan yanar gizo da ya nuna shugabannin kamfanin gidan rawa a cikin gidan.
Sai dai ba a iya tantance sahihancin bidiyon kai tsaye ba.
Pakistan Ma Ta Takaita Zirga-zirgar Jami'an Amurka.
A wani mataki na ramuwar gayya, Pakistan ta bada sanarwar takaita zirga zirgan jami'an difilomsiyyar Amurka a kasar, kuma ta janye dukkan wani sassauci data yiwa ofisoshin jakadancin Amurka, a zaman wani bangare na "yaki da ta'addanci," mataki da ya kara jefa dangantakar dake tsakanin kasashen biyu cikin wani mawuyacin hali.
Wannan mataki da Pakistan ta dauka ya biyo bayan umarni da hukumomi a Washington suka bayar cewa, jami'an difilomasiyyar Pakistan a Amurka su nemi izini kwanaki biyar idan zasu yi balaguro da ya zarce kilomita 40 daga wurin aikin su.
Pakistan ta tabbatar da cewa matakin na Amurka kan jami'an difilomasiyyarta ya fara aiki daga jiya jumma'a 11 ga watan nan na Mayu.
Dangantaka tsakanin Amurka da Pakistan ta tabarbare tun lokacinda gwamnatin Trump ta kama aiki, bayan da shugaban na Amurka ya bada sanarwa kan sabbin matakai a yankin kudancin Asia, inda ya zargi Pakistan cewa tana goyon bayan kungiyoyin ta'addanci a fakaice ciki harda Taliban.
Jami'an Pakistan sun musanta wannan zargi, suna cewa hukumomin Amurka suna fakewa da gazawar su a Afghanistan su aibanta Islamabad.
Kasashen Indiya Da Pakistan Zasu Yi Atisayin Soja Na Hadin Gwuiwa
Yanzu haka dai a wani mataki na ba saban ba ko kuma matakin da ba’a taba gani ba, Kasashen yankin kudancin Asiya biyu masu karfin makaman nukiliya kasar India da Pakistan zasu fara wani atisayen soja na hadin gwiwa.
A cikinmakon data gabata ne ministan tsaron India,Nirmala Sitharaman ya tabbatar da cewa India zata bi sahun atisayen yaki da da ‘yan taadda ita da kasar Pakistan.
Sai dai wannan shine karo na farko da za aga kasahen biyu da aka rabu tun a shekarar 1947, sun yarda da juna kuma harma zasu yi wani abu wuri guda karkashin kungiyar kasashen dake yankin kudancin Asiya a Karkashin kulawar Rasha kumaa cikin watan Agustta ne za ayi wannan atisayenIta dai wannan kungiyar ta tattalin arziki da tsaro da bunkaa demokaradiyya an samar da it ace a Shanghai na kasar China a shekar 2011, kuma kasashen da sukecikn ta sun hada da China,India,Kazakhastan,Pakistan,Russia,Tajikistan sai kuma Uzbekistan
An Kashe Masu Zanga Zanga A Kusa Da Hukumar Zabe A Afghanistan
Jamia’an sun ce fashewar ta faru ne yayin da maharin ya tinkaro tarin jama’a da suke zanga zanga a kusa da ofishin hukumar zabe.
Suna zanga zangar ne domin nuna adawa ga shawarar dakatar da wani dan takara da ake zarginsa da alaka da kungiyoyin mayakan sa kai.
Darektan kiwon lafiya na gundumar Nangarhar, Najib Kamawal da Attahulla Khogyani mai Magana da yawun gwamnan Nangarhar, sun tabbatar da an kashe akalla mutane biyu.
Khogyani yace mun fadawa masu zanga zangar, da su fasa taronsu, saboda 'yan bindigar zasu iya aunasu, amma sai suka yi watsi da sakon jami’an tsaron mu.
Khogyani ya fadawa kampanin dillancin labarai na Associated Press cewa akwai yiwuwar adadin wadanda suka mutun ya karu.
Ya zuwa yanzu babu wata kungiya da ta dauki alhakin kai wannan harin na safiyar yau Asabar, amma dai kungiyoyi masu alaka da IS da Taliban suna gudanar da ayyukansu a yankin arewa maso gabashin kasar.
Al'ummar Kasar Yigoslabiya Zasu Kada Kuri'ar Raba Gardama
Ranar Lahadi 30 ga watan Satunba, al’ummar tsohuwar kasar Yugoslav, Jamhuriyar Macedonia, zasu jefa kuri’ar raba gaddama ta Eh ko A’a, don sauya sunan kasar zuwa Jamhuriyar Arewacin Macedonia, daya daga cikin manyan matakai don warware tsohon rikici na shekaru 27 tsakanin su da kasar Greece, wanda ke da wani yanki dake da irin wannan sunan.
Yin hakan al’ummar Macedonia zasu bude wani sabon babi wanda zai basu damar shiga kungiyar NATO da ta kasashen Turai.
Jiya Laraba a wajen wani gangami kafen kawo karshen yakin neman zabe, Firaministan Macedonia Zoran Zaev, ya bayyana cewar al’ummar kasar kansu a hade yake, kuma yana da yakinin cewar, yawancin su zasu amsa cewa sun yadda su shiga cikin yankin Turai.
Kasar na yunkurin farfadowa daga rikicin tattalin arziki na shekaru 2, da matsalolin rashin aikin yi da ya dara kashi 20% cikin 100%, kana da matsalar karancin albashi a yankin.
Yayin da kuri’u ke nuna gaggarumin goyon baya neman sauyi, akwai damuwa akan rashin fitowar jama’a, daga bangaren masu ra’ayin rikau na kasar, wanda basu yadda da sauyin sunan na kasar ba, sun bukaci a kauracewa kuri’ar raba gaddamar.
Adadin da kawai ake bukatar su fito, akalla kashi 50% na masu jefa kuri’ar don amincewa da sauyin sunan.
An Kashe Mutane 54 A Wani Farmaki Ta Sama
Cibiyar da take sa ido a kan take hakin bil adama a yakin Syria dake zaune a Birtaniya ta Syrian Observatory, ta ce an kai wani hari a kan wata ma’aikatar yin 'kankara da yammacin jiya Alhamis a kusa da iyakar Iraki, yankin dake hannun IS, inda kuma fararen hula da mutane da dama ke zaune.
Cibiyar mai sa ido a kan take hakkin bil adamar, ta ce ba a iya gano wanda ya kai harin nan da nan ba, ko jirgin da ya kai harin ya taso ne daga Iraqi ne ko kuma jirgin rundunar hadin gwiwa da Amurka ke jagoranta ne.
Kamfanin dillancin labaran gwamnatin Syria na SANA, ya dora laifin kai harin a kan rundunar hadin gwiwa da Amurka ke jagoranta, yana mai cewar jirgin ya kashe akalla mutane 30 kana ya jikata wasu da dama.
Shi kuma kamfanin dillancin labarai na Reuters ya fada cewa, rundunar hadin gwiwar, ta ce akwai yiwuwar ita kanta ko kawayenta sun kai hari a inda cibiyar Observatory din tace an aikata kashe kashen.
Amurka Ta Gargadi China Kan Mamaye Yankin Tekun Kudancin Sin
Sakataren tsaron Amurka, Jim Mattis, ya soki mamaye yankin Tekun Kudancin China, da kasar ta Sin ta yi da sojoji da manyan makamai, yankin da ke dauke da tsibiran da ake takaddama akansu, yana mai cewa, matakin barazana ce da kuma nuna karfi akan kasashen da ke makwabtaka da Chinan.
Mattis ya yi wadannan kalaman ne a jiya Asabar yayin wani taron karawa juna sani da ake yi shekara-shekara kan harkokin tsaro a yankin Asiya, taron da ake wa lakabi da “tattaunawar Shangri – La," wanda ya gudana a Singapore.
“Matakin da Chinan ta dauka a yankin tekun, ya yi hannun babbar-riga da burin da muke so mu ga an cimma, hakan kuma na jefa shakku a zakutan kasashen da ke yankin, kan inda Chinan ta sa gaba.
" Inji Mattis.
Sai dai a martanin da ya mayar yayin taron, wakilin China, Laftar Janar Hei Lei, ya zargi Amurka da haddasa fitina a yankin.
Ya kuma ce a matsayin China na kasa mai cin gashin kanta, tana da ikon ta girke dakaru da makamai a yankin na Kudancin Tekun Chinan, wanda a cewar shi, mataki ne da dokar kasa da kasa ta amince da shi.
Trump Ba Shi Da Niyyar Korar Robert Mueller - Fadar White House
Wani babban Lauya a Fadar shugaban Amurka ta White House, ya ce shugaba Donald Trump ba shi da niyyar koran Robert Mueller, shugaban da ke jagorantar kwamitin da ke bincike kan zargin katsalandan din Rasha a zaben Amurka.
Kalaman lauya Ty Cobb na zuwa ne, duk da korafe-korafen da shi Trump ya yi a shafinsa na Twitter, inda yake zargin jami’in da cewa yana cusa son rai na siyasa a binciken da yake gudanarwa.
Cobb, ya ce duk da maganganun da hasashen da kafofin yada labarai suka sha yi kan wannan lamari, Fadar White House ba ta da wani kuduri na ganin bayan Mueller.
Trump dai ya zargi Mueller da cewa yana nuna son rai na siyasa a binciken da yake gudanarwa na kokarin gano alakar Rasha da zaben da aka yi a Amurka a shekarar 2016.
Kwamitin na Meuller har ila yau, yana kokarin ya gano ko akwai wani yunkuri da shi shugaba Trump ya yi na kawo cikas a cikin yadda ake tafiyar da binciken.
Trump ya ce yana mamakin “ko me ya sa Mueller ke da rikakkun ‘yan jam’iyyar Democrats 13 a kwamitin da kuma wasu masu goyon bayan Hillary, amma kuma babu dan jam’iyyar Republican ko daya a cikin ‘yan kwamitin binciken na sa?
"Sai dai kuma rahottani sun nuna cewa Trump ya kasa lura da cewa hatta shi kansa Mueller din ya yi rajista ne a matsayin dan jam’iyyar Republican.
Rasha Ta Soki Amurka Game Da Gwajin Wani Makami Mai Linzami
A yau Talata, Rasha ta soki Amurka game da gwajin wani makami mai linzami wanda har zuwa makwanni uku da suka gabata an haramta shi a karkashin yarjejeniyar makamai tsakanin kasashen biyu.
Ministan harakokin wajen Rasha, Sergei Ryabkov ya zargi Amurka da cewa ta “zabi matakin neman tsokano zaman dar-dar na soja tsakaninta da Rasha", har ya kara da cewa ba za a shigar da Rasha cikin "tseren makamai ba.
"Kalamin nasa ya zo ne kwana guda bayan da Pentagon ta ba da tabaccin cewa Amurka tayi gwajin.
A ranar Lahadi ne aka harba wannan makami mai linzami a tsibirin San Nicolas, dake jihar California ta nan Amurka¸inda kuma hukumomi suka ce an cimma biyan bukatar da aka so, don gwajin"ya yi tasiri sosai bayan yayi tafiyan sama da adadin kilomita 500 cikin sararin samaniya.
An Yi Zanga Zangar Adawa Da Shirin Zabe A Gabashin Ukraine
Dubban masu zanga zanga na gudanar da tattaki a Kyiv babban birnin kasar Ukraine, don nuna rashin amincewarsu da shirin Shugaba Volodymyr Zelenskiy na shirya zabe a yankin gabashin Ukraine da yake karkashin ikon ‘yan aware masu samun goyon bayan Rasha.
A lokacin da su ke gangamin, masu zanga zangar sun yi Allah wadai da shirin zaben da cewa mika wuya ne ga Rasha.
A ranar daya ga watan Oktoba ne, Ukraine, da Rasha da kuma masu shiga tsakani, su Jamus da Faransa, su ka sa hannun akan wata yarjjejeniya tare da ‘yan awaren akan tsarin da za a bi wajen gudanar da zaben a gabashin Ukraine.
Zeleskiy ya bayyana yarjejeniyar a matsayin wajiba kuma mataki na biye na shirin gudanar da taro tare da shugabannin Rasha, Jamus, da kuma Faransa don a kulla yarjejeniyar zaman lafiya.
Kasar China Ta Gargadi Amurka
Ma'aikatar ciniki tace harajin da aka saka na kashi biyar cikin kashi dari zuwa kashi ashirin da biyar cikin dari a fiye da kayan Amurkadubu biyar da dari biyu an kimanta ne, kuma China tana da 'yancin maida martani a yakin cinikayya tsakanin manyan kasashen duniyar biyu.
Gargadin china ya zo ne jim kadan bayan Sakataren harkokin wajen Amurka Mike Pompeo ya hadu da Ministan harkokin wajen China Wang Yi a Singapore.
Basu yi Magana da manema labarai ba bayan ganawar, an kuma bukaci manema labarai da su fita daga dakin kafin taron.
Jiya alhamis, ministan harkokin wajen China ya gaya ma manema labarai cewa Amurka na bukatar ta kwantar da hankalinta ta duba masu amfani da kayansu, inda yake Magana akan barazanar gwamnatin Trump na Karin haraji akan kayan china masu kimanin kudi biliyan dari biyu daga ainihin kashi goma cikin dari da kashiashirin da biyar cikin dari.
Wang, ya kara da cewa wannan Karin harajin zai sa Amurka taji jiki akan kasuwancinsu dake China.
Rouhani: Ba Za Mu Tattauna Da Amurka Ba Muddin Akwai Takunkumi Akan Iran
Shugaban Iran, Hassan Rouhani, ya gaya wa Shugabannin kasashen duniya jiya Laraba cewa, kasar Iran ba za ta yi zaman tattaunawa da Amurka ba, muddun takunkumin da aka kakaba ma ita Iran din na aiki.
“An taba yin zaman tattaunawa da mu alhalin takunkumi na aiki a kanmu.
Ba za mu sake yadda da haka ba.
A tsai da takunkumin sannan a koma kan alkawuran da aka yi, watakila a iya sake bude babin tattaunwa," abin da Rouhani ya gaya ma Babban Taron Majalisar Dinkin Duniya kenan.
Amurka ta kakaba takunkumi kan wasu muhimman bangarori na sashin man kasar Iran, bayan janyewar da Amurkar ta yi bara daga yarjajjeniyar da aka cimma a 2015, wadda ta tanaji takaita shirin nukiliyar kasar Iran.
Gwamnatin Trump ta ce yarjajjeniyar da aka cimma tsakanin Iran da manyan kasashen duniya ba ta yi tasiri ba sosai, wajen hana Iran ci gaba da shirinta na makaman nukiliya da kuma yin wasu aika-aika.
Hari: Shugaban Benizuwaila (Venezuela) Ya Auna Arziki
Shugaban kasar Venezuela Nicolas Maduro ya tsallake rijiya da baya, a wata tarwatsewar da wasu ‘yan mitsi-mitsin jiragen sama biyu marasa matuka su ka yi daura da inda ya ke karanta jawabinsa ga kasar ta gidan talabijin a birnin Caracas jiya Asabar.
Hotunan talabijin sun nuna yadda Shugaba Maduro da sauran jama’ar da ke wurin su ka kadu yayin da ake ta jin karar fashe-fashe.
‘Yan dakikoki kadan sai aka ga su kansu sojoji na ta-kai ta-kai.
Rahotanni na nuna cewa sojoji akalla 7 ne su ka ji raunuka.
Daga bisani Ministan Yada Labaran kasar ya yi jawabi ta gidan talabijin na kasar inda ya jaddada cewa Shugaba Maduro na nan lafiya lau, kuma ya na kan halartar wani taron jami’an gwamnatinsa, a yayin da ake kan jinyar wadanda su ka ji raunuka.
Kasar Venezuela dai na fama da mummunar dambarwar siyasa da ta tattalin arziki.
Akalla Mutane 7 Sun Mutu A Hadarin Jirgin Ruwan Hungary
A yau juma’a masu ceto a birnin Budapest na kasar Hungary na cigaba da aikin tsamo wani jirgin ruwan yawon shakatawa daga kasan kogin Danube, yayin da suke neman mutane 21 da har yanzu ba’a gansu ba, bayan jirgin ruwan ya yi karo da wani makeken jirgin ruwa na wasu 'yan yawon shakatawa a shekaranjiya Laraba.
Sai dai ya zuwa yanzu an tabbatar da mutuwar mutane 7, koda yake kuma an ceto wasu 7.
Dukkan mutanen dake cikin jirgin, baya ga mutane biyu, sauran ‘yan kasar Koriya ta Kudu ne masu yawon shakatawa.
Gidan talabijin na kasar Hungary ya bada rahoton cewa dukkan mutane da aka ceto, an sallame su daga asibiti banda guda daya wanda ake jinyar sa saboda karyewar kashin hakarkari.
'Yan sandan kasar Hungary suna tsare da matukin jirgin ruwan mai suna Yuriy C.
MDD: Babu Tsaron Da 'Yan Rohingya Za Su Iya Komawa Myanmar
Wani mai bincike na Majalisar Dinkin Duniya ya gano cewar, shekaru biyu bayan mummunan korar 'yan gudun hijirar Rohingya sama da dubu 700,000 daga Myanmar, har yanzu babu yanayi mai kyau da zai tabbatar da tsaronsu, saboda kasar na ci gaba da zama mai cike da hatsari a gare su.
Hakan ya sa ake ganin bai kamata su bar matsuguninsu na Cox Bazar da ke Bangladesh ba.
Mai hada rahoto na musamman na Majalisar Dinkin Duniyar, Yanghee Lee, ta ce Myanmar ta ci gaba da keta sabawa dokokin kasa da kasa tana kuma amfani da tsauraran matakai don tursasawa tsirarun kabilu a jihohin Rakhine da kudancin Chin.
Ta ce, an kashe fararen hula da dama kuma dubun dubatar mutane sun tsere sakamakon amfani da manyan bindigogi da sauran hanyoyin muzgunawa ‘yan kungiyar Tatmadaw da sojojin Myanmar da na Arakan su ke amfani da su.
Sai dai wakilin Myanmar na dindindin a Majalisar Dinkin Duniya, ya musanta duk wadannan zarge zarge.
Sojojin Israila Sun Kai Hare-hare Zirin Gaza Jiya Talata
Sojojin Isira'ila sun kai hare-hare jiya Talata a Zirin Gaza, inda su ka auna kungiyar mayaka ta 'yan rajin jahadi.
Hare-haren sun zo ne 'yan sa'o'i bayan da sojojin Isira'ila su ka ce mayakan sa kai a Gaza sun harba rokoki akalla 25 kan wasu wurare na kudancin Isira'ila.
Sojojin na Isira'ila sun ce makamin kariya ya cabcabke akasarin rokokin da aka harbo, to amma sojoji uku sun ji raunuka, wanda hakan ke janyo fargabar yuwuwar Isira'ila ta sake kai hare-haren ramuwa.
Wata rokar ma ta fada kusa da wata makarantar kananan yara dab da lokacin da ta fashe.
Amurka ta kira taron gaggawa na Kwamitin Sulhu na Majalisar Dinkin Duniya, MDD, don tattauna hare-hare na baya-bayan nan daga Zirin Gaza.
Ana kyautata zaton Kwamitin Sulhun zai yi taro a yau dinnan Laraba.
Mahathir Na Niyar Murabus Ya Bawa Tsohon Mataimakinsa Dama
Sake samun kujerar majalisar ya kara kusanta dan shekaru 71 da haifuwa ga babban mukamin kasar, saboda Firai minista Mahathir Mohamad mai shekaru 93 yace zai yi murabus shekaru biyu masu zuwa domin ya baiwa Anwar dama ya gaje shi.
Anwar dai shine mataimakin Firai Ministan kasar a lokacin mulkin Mahathir na baya, har izuwa lokacin da aka kore shi a kan wannan mukami a shekarar 1998.
Daga bisani an yanke masa hukuncin dauri a kan laifukan cin hanci da rashawa da kuma luwadi, laifukan da shi da magoya bayansa suka ce an dora masa ne domin gamawa dashi a siyasance.
Bayan wani lokaci an janye laifukan kuma aka masa afuwa.
Anwar da Mahathir sun sake yin wani hadin gwiwa suka bawa Najib Razak da jami’iyarsa ta Barisan Nasional Coalition kashi a zaben farkon wannan shekara.
Ana Kan Zaben Majalisar Dokoki a Lebanon
Yau Lahadi ana zaben Majalisar Dokoki a kasar Lebanon, a karon farko cikin shekaru 9.
A baya an jinkirta zaben sau da yawa saboda yanayin tsaro.
Takarar an fi yinta ne tsakanin gamayyar jam’iyyu da ke karkashin jagorancin Firaminista Saad Hariri da ke samun goyon bayan kasashen yammacin duniya da kuma kungiyar Hezbollah mai samun goyon bayan kasar Iran.
Mata 86 ne ke takarar kujeru a Majalisar Dokokin Lebanon mai kujeru 128, wadda ta rabu daidai tsakanin Musulmi da Kirista.
An girke jami’an tsaro a tasoshin zaben da ake yi yau Lahadi.
Ana kyautata zaton sai bayan wasu ‘yan kwanaki a samu sakamakon zaben a hukumance.
Rasha Na Shirin Maida Martani Ga Takunkuman Amurka
Ma’aikatar bitalmalin Amurka ta fitar da wata sanarwa a jiya Juma’a dake cewa, takunkuminta na auna wasu ‘yan kasuwa guda shida ‘yan kasar Rasha da kamfanoni takwas a matsayin martani ga ci gaba da ayyukan tashin hankali da Rasha ke yi a Ukraine.
Sakataren kudi a Amurka Steve Mnuchin ya fada a cikin sanarwar cewa, wannan aikin hadin gwiwa da Amurka tayi da kawayenta Canada da Kungiyar Tarrayar Turai suna sake jaddada wannan takunkumai mai muhimmanci ne a matsayin martani ga Kremlin na bijirewa sharudodjin kasa da kasa da kuma rashin mutunta Ukraine a matsayin kasa mai cin gashin kanta da kuma rashin kiyaye darajar yankunanta.
Sanarwar ta kara da cewa, Amurka da kawayenta na duniya ba zasu nade hannu su zubawa Rasha ido ta ci karenta ba babbaka a kasar Ukraine ba tare da an ja mata burki ba.
Rouhani Ya Ce Kada Amurka Ta Janye Daga Yarjejeniya 2015
A jwabinda ta talabijin, shugaba Rouhani yace, "Idan Amurka ta fita daga wannan yarjejeniyar, ba da jumawa ba za su yi cizon yatsa irin wadda ba su taba yi ko gani ba a tarihi.
Shugaban Amurka Donald Trump, yace daga yanzu zuwa 12 ga wannan wata zai yanke shawara ko ya janye Washington daga daidaiton, ko kuma ya ci gaba da mutunta ta.
Ministan harkokin wajen Farisan, Mohamed Javad Zarif, ya fada ranar Alhamis cewa, Iran, ba zata sake yin wata shawara dangane da yarjejeniyar data kulla da manyan kasashen duniya a shekara ta 2015 kan shirin Nukiliyar tan ba.
Jami'an Diflomasiyyar Rasha Da Aka Kora Na Shirin Barin London
Jami’an diflomasiyyar Rasha da kasar Burtaniyya ta bada umurnin a kore su daga bakin aiki saboda harin gubar da aka kai a kasar ta Burtaniyya na shirin barin kasar.
Kafafen yada labaran Rasha sun bada rahoton cewa an ga wata babbar motar kwasar kaya a wajen ofishin jakadancin Rasha dake birnin London yau Talata.
Kasar Burtaniyya dai ta bada umurnin a kori jami’an diflomasiyyar ne a makon da ya gabata, bayan da ta dorawa Rasha laifin kaiwa wani tsohon jami’in leken asirin Rasha, Sergei Skripal da diyarsa Yulia harin guba a garin Salsbury dake Burtaniyya a farkon watan nan.
Ita ma Rasha ta mayar da martani inda ta kori jami’an diplomasiyyar Burtaniyya 23, wadanda su ma ake sa-ran zasu bar birnin Moscow cikin ‘yan kwanaki masu zuwa.
Rasha ta kuma musanta cewa tana da hannu a harin gubar da aka kai.
Shugaba Trump Yace Za a Dau Fansa Akan Harin Gubar Da Aka Kai Siriya
Shugaban Amurka Donald Trump ya ce ta yiwu, “bayan abin da ya faru," gwamnatinsa ta bayyana shawarar da ta yanke akan yadda za ta maida martani, gameda abinda ake kyautata zaton harin guba ne aka kai a wajen Damascus, babban birnin Siriya.
“Za a dau fansa, kuma fansa mai tsanani," a cewar Trump bayan ganawarsa da manyan jami’an sojan kasar jiya litinin da maraice.
Ya jaddada abinda ya kira ikon da Amurka ke da shi na dakatar da zalunci, kamar na harin da aka kai ranar Asabar a gabashin garin Ghouta da ‘yan tawaye suka mamaye, harin da ya yi sanadiyar mutuwar mutane akalla 40.
Trump ya ce mu na da hanyoyi dayawa da zamu maida martani, “yin amfani da karfin soja," a cewar Trump ba tare da yayi karin bayani ba.
A shekarar da ta gabata Trump ya bada umurnin akai hare-hare ta sama a akan wani sansanin jiragen sama na Siriya inda aka taba kaddamar da wani harin guba.
Masu Zanga Zanga Biyu Sun Mutum a Haiti
Harbe harben bindiga ya janyo tarwatsewar mutane a kan titinan da ke tsakiyar birnin Port-au-Prince a jiya Lahadi, inda har aka samu asarar rayuka biyu yayin da dubban ‘yan kasar Haiti suka yi zanga zanga kan matsalar cin hanci da ta yi katutu a gwanmnati.
Masu zanga zangar sun bukaci shugaba, Jovenel Moise, ya sauka kan zarge zargen almundahana da kuma kashe kudaden gwamanti ba bisa ka’ida ba.
Sun kuma sha al’washin ci gaba da zama a tituna har sai bukatunsu sun biya.
Masu zanga zangar sun samu damar zuwa har kusa da gidan Shugaba Moise inda suke da tazarar mita 50 da gidansa na kansa da ke wata unguwa a wajen babban birnin kasar.
Sai dai ‘yan sanda sun dakatar da su daga sake matsawa da kuma tura karin wasu jami’an a gaban gidan shugaban kasar.
Wani hoton bidiyo da aka wallafa a shafin sada zumunta ya nuna ‘yan sandan kwantar da tarzoma suna jefa duwatsu akan wani mutum wanda ake tunanin ya mutu, a lokacin da suke kokarin kewaye gidan shugaban kasar domin tabbatar da tsaro.
Sai dai rundunar ‘yan sandan kasar, ta ayyana bidiyon a matsayin “abin kunya" a wani sako da suka wallafa a shafinta na Twitter, inda ta ce “wannan ba ya daya daga cikin ayyukan da doka ta ba mu dama mu yi.
"Ta kuma kara da cewa, tuni an kaddamar da bincike kan wannan lamari.
An Gano Mutumin Da Ya Kai Hari Da Mota A Birnin London
Sai dai kuma hukumomin basu bayyana ainihin sunan mutumin ga jama’a ba, koda yake dai sun ce dan shekaru 29 ne kuma dan kasar Birtaniya ne mai asali daga Sudan.
Yanzu haka dai ana tsare da shi ne a kan zaton aikata ta’addanci da kuma yunkurin aikata kisa.
'Yan sanda sun fada a yau Laraba cewa abin da binciken ya maida hankali akai shine, gano dalilin kai wannan hari da ya jikata mutane uku.
An kai mutane biyu a cikin wadanda suka ji raunin zuwa asibiti domin duban lafiyarsu kuma tuni aka sallamesu.
Frai ministan Birtaniya Theresa May ta rubuta a shafinta na Twitter, tana jajantawa wadanda suka ji rauni, kana ta godewa ma’aikatan ceto da suka yi gaggawar kai dauki.
Shima Shugaban Amurka Donald Trump ya yi tsokaci a kan wannan hari a wani sakonsa na Twitter yana mai cewar, an sake aikata ta’addanci.
Karo Na Biyu Karamin Yaro Ya Mutu A Tsare Kan Iyakar Amurka
Yaron dan shakaru 8 da haihuwa wanda ba a bayyana sunanasa ba, ya rasu ne a tsakiyar daren kirsimeti, ranar da aka binne daya yarinyar da ta mutu lokacin da suke tsare a hannun jami'an tsaron kan iyakar, 'yar shekaru 7, a kauyen su da yake kasar Guatemala.
Hukumar kula da kan iyakokin Amurka ta ce yayin da yaron da mahaifinsa su ke tsare ranar litinin, jami’an sun ce sunga alamun yaron ya nuna wasu alamomin rashin lafiya.
Likitoci a asibitin dake Almogordo, New Mexico, sun duba shi suka kuma gano cewa yana fama da zazzabi da mura, suka kuma rubuta masa magunguna suka sallame shi.
A ranar litinin da daddare zuciyar sa taringa tashi ya fara amai, aka maida shi asibiti, inda ya mutu a taskiyar daren.
Kawo yanzu ba a iya tabbatar da dalilin mutuwarsa ba, sai dai jami'an kan iyaka sun bada tabbacin gudanar da cikakken bincike.
Taron MDD: Mai Yiwuwa Rikicin Amurka, Iran Ya Mamaye Batun Dumamar Yanayi
Yayin da shugabannin kasashen duniya ke shirin hallara a babban taron Majalisar Dinkin Duniya da ake yi shekara-shekara, ana ci gaba da ta-da jijiyar wuya tsakanin Amurka da Iran, batun da mai yiwuwa ya mamaye taron wanda ya kamata ya mayar da hankali kan batun dumamar yanayi.
A ranar Larabar da ta gabata, babban Sakataren Majalisar, Antonio Guterres, ya jaddadawa manema labarai muhimmancin tunkarar matsalar ta dumamar yanayi.
“Za mu dauki matakai masu armashi wajen kaucewa amfani da makamashin kwal, a kuma dakatar da ba da tallafi wajen amfani da man fetur da dangoginsa.
" Inji Guterres.
Taron kolin zai fara ne daga ranar 23 ga watan nan na Satumba, inda ake sa ran sama da shugabannin kasashen duniya da wakilan gwamnati 100 za su halarta.
Firayim Ministan Burtaniya Yayi Yunkurin Rage Tsawon Wa'adin Zaman Majalisar
A yau Laraba, Fira Ministan Burtaniya Boris Johnson ya bayyana wani yunkurin sa na rage tsawon wa'adin zaman majalisar, kafin 31 ga watan Oktoba, ranar da Burtaniyya za ta fice daga Tarayyar Turai.
Johnson ya ce, ya nemi Sarauniyar Ingila Queen Elizabeth ta kawo karshen zaman majalisar na yanzu, sannan kuma zai gabatar da wani sabon zaman tare da Jawabin Sarauniyar a ranar 14 ga watan Oktoba, tare da bayyana kudirin majalissar ga gwamnatin.
Kakakin Majalisar Wakilai John Bercow, ya ce, kudirorin Johnson "karya dokar tsarin mulki ne," kuma ya ce ainihin abin da ya faru "shi ne dakatar da yin muhawara a majalisar ta Brexit da kuma aiwatar da ayyukanta na daidaita tafarkin kasar.
"Johnson ya yi alkawarin fitar da Birtaniyya daga Tarayyar Turai ko da ba’a samu yarjejeniyar janyewa ba, wacce ke fayyace sharuddan ficewar.
Jami'an Tsaron Sudan Sun Kaiwa Masu Zanga-Zanga Hari
Anji karan fashewa tare da harba-harben bindiga lokacin da jami’an tsaron suka afkawa masu zanga-zangar a kofar ma’aikatar tsaro, inda masu zanga-zanga suka shafe watanni takwas suna neman Sojoji su mika mulki ga farar hula.
Shaidu sunce kafin yamma, an kore kowa daga wajen.
Kwamitin likitocin Sudan, wadanda suka bar aiki saboda zanga-zanga, yanzu sunce yawan mutanen da suka mutu ya kai 30, wasu dayawa kuma sun raunata.
Shugabar hukumar kare hakkin bil Adama ta MDD Michelle Bachelet, itama ta yi Allah wadai da harin, ta kuma yi kira ga jami’an tsaron da su dakata cikin gaggawa.
Amurka Ta Dora Muryar Ta A Kan Kira Ga China Ta Daina Cin Zarafin Al'umma
Amurka tana kira kuma zata ci gaba da yin haka kamar yanda sauran kasashen duniya suke yi a kan gudanar da cikakken bincike game da kisan da tsare mutane da kuma bacewar wasu mutanen, inji mai magana da yawun ma’aikatar harkokin wajen Amurka Morgan Ortagus, yana fadawa Muryar Amurka a jiya Alhamis a wani taron maneba labarai.
Ortagus, ya kara da cewa “Muna bukatar wadanda aka riga aka sake su, mutanen da aka kulle su saboda kokarin da suke yi na gani ba a manta cin zarafi da aka yiwa mutane a dandanlin Tiananmen kuma aka ci gaba da tsoratar da masu zanga-zanga da iyalan su.
Shekaru talatin da suka wuce dalibai sun jagorancin wata zanga-zangar neman kafa tsarin demokaradiya a dandalin Tiananmen tare da kuma kin nuna jinin rashin gaskiya da adalci tsakanin shugabanni.
Masu zanga-zangar sun kuma yi kira ga sauya yanayin siyasar kasar da kira ga tabbatar da adalci da gaskiya.
Masu raji kare hakkin bil adama sun yi sa ran cewa an kashe dubbannin mutanen da suka yi zanga-zangar yayin da wata motar tanka ta afkawa dandalin Tiananmen.
Pakistan Tace Ta Yi Damara Mai Da Martani Ga Harin Soja Daga India
Khan ya yi wannan kashedi ne a wani jawabi ta telbijin yayin da ake fama da tankiya tsakanin kasashen biyu masu makaman nukiliya, wanda suke zaman doya da manja, biyo bayan wani mummunar harin kunar bakin wake a kan sojojin India a yankin Kashmir da ake takaddamna akai.
"Yace idan kuna tunanin kai wani hari a kan Pakistan, toh ita Pakistan ba zata yi wata-wata ba, zata mayar da martani ne".
Khan yace bamu da wani zabi illa mu mayar da martani ga duk wani hari daga India.
New Delhi dai ta dora laifin kai harin a gundumar Pulwama da ya yi sanadiyar kashe sama da sojojin India arba’in a kan tungar sojojin Pakistan.
A Hungary Jam'iyyar Dake Kin Bakin Haure Ta Lashe Zaben Majalisar Dokoki
Firayim Ministan kasar Hungary Viktor Orban ya na murnar abin da ya kira gagarumin nasara ga Hungary, bayan jami’iyarsa mai manufar kin bakin haure ta Fidesz ta lashe kujerun majalisa masu yawa a zaben wakilan majalisar da aka yi jiya Lahadi.
Bayan kirga kusan dukkan kuru’un da aka kada, jami’iyar Fidesz da kawarta ta Christians Democrat ne ake sa ran zasu lashe kujeru 133 cikin kujeru majalisa199.
Jami’iyar masu kishin kasa ta Jobbik zata sanu kujeru 26, yayin da jami'iyar yan gurguzu zata samu kujeru 20.
Hungary ta gina Katanga kuma ta kaddamar da dokoki da nufin hana bakin haure daman ratsawa ta kasar zuwa kasashen yammacin Turai daga wurare kamar Syria da Afghanistan.
Amma kungiyar Tarayyar Turai da Majalisar Dinkin Duniya sun bayyana fargabansu ga yanda nunawa bakin haure kiyayya yayi tasiri a yakin neman zabe.
Koda yake galibin masu kada kuri’a, sun bayyana damuwarsu akan kaurar bakin haure, amma akasarinsu sun ce sun fi ra’ayi ko kuma shaawa akan yaki da cin hanci da rashawa da talauci da kuma inganta tsarin kiwon lafiya.
Gwamnatin Chana Ta Saki Tsohon Farfesan Da Ta Kama
Sun Wenguang mai shekaru 84 ya shaidawa abokan sa cewa, bayan da aka tsare shi a ranar 1 ga watan Agusta an kai shi wurare da dama, ciki har da wani katanfaren gida dake kan tsaunin Yanzi a yankin sojoji na Jinan, da wani hotel dake garin Jinan a Gabashin China, kasar shi ta haihuwa.
An kaishi wurare hudu inda kowanne yake kwana daya zuwa kwanaki biyu karkashin tsaro.
Bayan da aka yi Magana dashi a yau, abokan sun ce ya umarce su da su kira Muryar Amurka su shaida musu cewa, ya koma gida cikin koshijn lafiya.
Sun kara da cewa Wenguang ya shaida musu yadda jami’an tsaro suka bincike gidan shi suka kuma dauke duka wayoyin tarho da na tafi da gidanka da na’urar komfutar sa.
An kuma toshe shafukan sa na sada zumunci bisa ga cewar abokansa.
Muryar Amurka tayi kokarin Magana da Wenguang a yau din nan, amma abin ya ci tura, jami'an China kuma sun ki su ce komai akan lamarin.
Farfesan ya koma gida bayan da tsofaffin daliban jami’ar Shandong dake China inda ya koyar sheekaru da yawa da suka wuce, suka rubuta budaddiyar wasika ga jami’an, inda sukai kira ga makarantar da ta tabbatar da cewa yana cikin koshin lafiya da kuma ‘yanci.
Yau Amurka Ke Mayarda Ofishin Jakadancinta Na Israila Birnin Qudus
Diyar shugaban Amurka Ivanka Trump ita da mijin ta Jared Krushner har sun sauka Israila kafin bikin bude sabon ofishin jakadancin Amurka a birnin Kudus.
Yau littini ne dai za a bude wannan ofishin wanda kuma shine ranar da kasar ta Israila ke bikin samun ‘yanci.
Wannan ofishin dai zai zamo na wucin gadi ne domin ko zai rika gudanar da ayyukan sa ne a karamin ofishin jakadancin dake birni Kudus yayin da za a ci gabada neman wani babban wuri da za a gina ofishin na din-din-din a birni Tel Aviv.
Wannan shawarar da Trump ya yanke ya kawo karshen jani inja ka da aka jima anayi game da manufar Amurka na daukar matsayin ‘yar ba ruwana akan wannan batu da ta jima tana kokarin ganin ta samar da jituwa tsakanin yankunan biyu da suka jima suna kai ruwa rana.
Kisan Mutane 10: Yau Alek Minassian Zai Gurfana Gaban Koto A Toronto
A yau Talata ake kyautata zaton wani Direban mota da ake zargi da kashe mutane 10 a lokacin da ya tuka wata babbar mota a ya bi ta kansu, a wani babban titi mai cunkuson jama’a dake birnin Toronto na kasar Canada, zai bayyana gaban kotu.
Shugaban rundunar ‘yan sandan Toronto Mark Saunders ya bayyana sunan wanda ake zargin a matsayin Alek Minassian, dan shekaru 25 da haihuwa, ya kuma ce mazaunin wata unguwa ne a garin na Toronto.
Saunders ya ce tabbas harin kamar dagangan aka yi shi.
Ministan kula da harkokin tsaron jama’a Ralph Goodale ya ce ya tuntube manyan jami’an tsaro kuma bisa ga bayyanan da aka samu “ana gani kamar batun tsaron kasa bai da alaka da lamarin da ya faru.
" Wannan dai shine kisan mutane mafi muni a tarihin kasar Canada.
Wani Mummunar Hari Da Taliban Ta Kai Ya Kashe Sojoji 40
Wani jami’in tsaro da bai yarda a bayyanar da sunansa ba a gundumar Baghlan, inda lamarin ya auku, ya fadawa Muryar Amurka cewa Dakarun kasar Afghanistan na rundunar ANA guda 31 da yan sanda tara suna cikin wadanda suka mutu.
Wani mai Magana da yawun kungiyar ‘yan tawayen yace a lokacin harin, sun kuma kame tungayen sojoji guda biyu, sannan kuma sun hallaka sojan Afghanistan 70, koda yake sau da yawa ‘yan Taliban din sukan yi karin gishiri a duk wani adadi da sukan bada.
Wannan harin na zuwa ne kwana guda bayan da Taliban ta kwace wani muhimmiyar tungar dakarun Afghanistan ta ANA a kusa da gundumar Faryab, suka kashe sojoji da dama kana suka kama wasu.
A hali da ake ciki kuma, Majalisar Dinkin Duniya ta yi kashedi a yau Laraba cewa fadan da aka kwashe kwanaki ana yi a kudu maso gabashin birnin Ghanzi, ya haddasa tsananin kunci rayuwa a kan fararen hula.
Pakistan Zata Sake Duba Tsatstsamar Alakarsu Da Amurka
Kasar Pakistan tace zata sake duba dangantakarta da Amurka da tuni dama tayi tsami, matakin da zai iya dakatar da shigar da kayayyaki zuwa Afghanistan inda dakarun Amurka da taimakon kasashe kawayen rundunar NATO ke yakar ‘yan ta’adda domin kawo zaman lafiya a kasar da yaki ya daidaita.
Ministan harkokin wajen Pakistan Khurram Dastgir Khan ne yayi wannan bayanin kwana daya kafin dakarun kasa da kasa su sanya kasar a jerin sunayan da ake sa wa idanu akan samar da kudaden ta’addanci bisa umurnin gwamnatin, matakin da ka iya kara tabarbarar da tattalin arzikin Pakistan.
Hukuncin da Amurka ta yanke na cikin dabarun Trump na yankin Asiya da ya sanara watan Agusta don hurawa Pakistan wuta ta su yanke alaka duk wata alaka da ake zargi tana da iata da ‘yan Taliban da sauran kungiyoyin ‘yan ta’adda da ke ta kaddamarda munanan hare hare kan sojojin Amurka dake Afghanistan.
Da Wuya Iran Ta Ci Gaba Da Mutunta Yarjejeniyar 2015- Rouhani
Shugaban kasar Iran Hassan Rauhani yace zaiyi wahala kasar taci gabada tsayawa cikin yarjejeniyar makaman nukiliya ta shekarar 2015 da aka sa hannu da kasashen duniya, muddin ba zata anfana ba daga wannan yarjejeniyar.
Rouhani ya fadawa shugaban Faransa Emanuel Macron ta wayan tarho cewa sauran kasashen dake da sa hannun su a wannan yarjejeniyar irin su Birtaniya,Jamus, Rasha,da China wajibi ne su samu hanyar da zasu saka wa kasar ta Iran babban jari bayan da shugaban Amurka Donald Trump ya yanke shawarar ficewa daga yarjejeniyar tare da kakaba wa Iran din wasu takunkumi.
Trump ya ce Amurka ta fita ne domin yarjejeniyar ta raja’a a gefe guda, Iran ce kadai zata anfana fiye da sauran kasashen.
Shawarar da ya yanke na fidda Amurka daga wannan yarjejeniyar a cikin watan Mayu, ta bar Faransa,Jamus, Birtaniya, suna ta kokarin ganin cewa Iran ta samu wadatattun kudi da kulawa domin kawai ta ci gaba da tsayawa cikin wannan yarjejeniyar.
Jami’an Faransa sun nuna alamar, sauran kasashen dake da hannu a wannan yarjejeniyar zasu yi wata ganawa nan ba da jimawa a birnin Vienna.
An Sake Zanga Zanga Kan Take-Taken Indiya A Kashmir
Dubban mazauna bangaren yankin Kashmir da ke karkashin ikon Pakistan, sun yi gangami jiya Asabar don dada jaddada bukatarsu, ta cewa Indiya ta kawo karshen matakin nan mai cike da takaddama na fatattakar mutane, wanda ta fara daukawa tun watanni biyu da su ka gabata, a bangaren da ke karkashin ikonta a yankin na Kashmnir da ake rikici akai.
Zanga-zangar ta faru ne a ranar da Sanata Chris Van Hollen na Amurka ya iso Pakistan bayan ziyarar da ya kai Indiya, inda aka hana shi izinin zuwa Kashmir gane wa kansa.
Da ya ke jawabi a birnin Multan na gabashin Pakistan, Van Hollen ya yi kira ga gwamnatin Indiya da ta tabbatar ta kare hakkin dan adam, ta maido da hanyoyin sadarwa ta kuma saki fursunonin yaki na yankin da ake takaddama akai.
Kwamitin Sulhu Akan Rikicin Yemen Ya Fara Zama
Bangarorin da ke rikici da juna a kasar Yemen sun taru a kasar Sweden, a wani sabon zangon tattaunawa kan yadda za a kawo karshen rikicin, wanda aka kwashe shekaru hudu ana yi.
Rahotanni sun nuna cewa rikicin na Yemen, na gab da jefa kasar cikin matsalar yunwa.
An fara tattaunawar ce a birnin Rimbo a ranar Alhamis, karkashin jagorancin Majalisar Dinkin Duniya.
Wanannan zaman sasanta rikicin, shi ne na farko ciki shekaru biyu, wanda ake yi tsakanin gwamnatin kasar ta Yemen mai samun goyon bayan Saudi Arabia, da kuma ‘yan tawayen Houthi da ke samun goyon bayan Iran.
Taron na gudana ne, a dai-dai lokacin da kasashen duniya ke suka, kan yadda al’umar kasar ta Yemen ta fada cikin wani hali, da kuma kisan dan jaridar kasar Saudiya Jamal Khashoggi.
Ranar Tunawa da Illar Cinikin Bayi
A cewar Majalisar Dinkin Duniya wannan ranar zata ba al’ummar duniya damar yin tunani mai zurfi akan ukubar da wasu mutane daga nahiyar Afrika da wasu sassan duniya dabam dabam suka sami kansu a ciki a wancan lokacin da aka sayar da su a matsayin bayi ga turawan mulkin mallaka.
An fara gudanar da wannan bikin ne a kasashe masu yawa ciki harda Haiti a yankin Amurka a ranar 23 ga watan Agusta na 1998, an kuma gudanar da makamancin wannan bikin a kasar Senegal.
A duk rana mai kamar ta yau, hukumar Majalisar Dinkin Duniya mai kula da bunkasa ilimi da kimiya da kuma al’adu da ake kira UNESCO a takaice, na shirya tarurruka tare da hadin gwiwar kasashen duniya, musamman na nahiyar Afrika da Amurka don gabatar da tarihin dake kunshe da cinikin bayi.
Garin Badagry dake jihar Lagos na daya daga cikin wuraren cinikin bayi a wancan lokacin.
Hajiya Amina Agolo, ‘yar asalin garin na Badagry, tace a wancan lokacin akan tilastawa bayin zuwa gona tun daga safe zuwa dare ba tare da abinci ba, kuma akan rufe masu baki da kwado, a dauresu da sarka, da dai sauran abubuwa na azabtarwa.
To sai dai kuma a yayinda Majalisar Dinkin Duniya ke wadannan bukukuwan da nufin tunatar da na baya illar dake tattare da cinikin bayi, za a iya cewa cinikin bayin na kunno kai yanzu ta wata fuska dabam.
Matasa da yawa musamman na nahiyar Afrika yanzu na kaura zuwa kasashen yammacin Turai da Amurka ta hanyoyi masu hatsari da suka yi kama da na cikin bayi a wancan lokacin; kamar ratsawa ta hanyar hamada da tsallake tekun meditiraniyan, abinda ke janyo hasarar rayuka da yawa.
Abike Dabiri, mai ba shugaban Najeriya shawara ta fannin harkokin waje, ta ce gwamnati kokarin ganin ta magance wannan matsalar.
Ga karin bayani cikin sauti daga Babangida Jibrin.
Spain: Jam'iyyar 'Yan Gurguzu Mai Mulki Ta Samu Kuri'u Masu Yawa
Karuwar jami’iyyu masu ra’ayin mazan jiya da masu sassauci ra’ayi bai yi wani tasiri ba har sai da aka kafa babbar jami’iyar adawa ta Popular Party.
'Yan gurguzu sun lashe zabe.
Kyakkyawar makoma ta yi nasara a kan abin da ya shude, inji Firai minister Predro Sanchez yana fadawa manema labarai a waje helkwatan jami’iyarsa a Madrid.
Yace akwai yiwuwar kafa gwamnatin hadaka tare da jami’yyun ‘yan mazan jiya da masu sassaucin ra’ayi manyan abokan hamayyarsa.
Bayan kirga kashi 99 cikin dari na kuru’un da aka kada, jami’iyar yan gurguzu mai mulki ta lashe kashi 28 cikin dari ta kuma samu kujeru 123 a cikin kujeru 350 a majalisar dokoki adadin da ya haura kujerunta a baya da kujeru 40.
Amma ita jami’iyar Popular party ta ‘yan adawa ta samu kasa da kashi 17 cikin dari kana ta rashi kujerunta da dama inda ta sauko daga kujeru 120 zuwa kujeru 65.
Sakamakon dake fitowa ya gurgunta aniyar kafa hadaka da shugabannin jami’iyyun masu ra’ayin ‘yan mazan jiya suka tattauna tsakaninsu da suka hada da PP da Ciudadanos da kuma Vox
Boris Johnson Ya Maye Gurbin Theresa May
A yau Laraba, Boris Johnson, zai kama aiki a matsayin sabon Firam Ministan Birtaniya.
Hakan, na nufin, zai maye gurbin Theresa May wacce ta yi murabus a hukumance, bayan da ta gaza samar da tsarin da Birtaniya za ta bi wajen shirin ficewar kasar daga kungiyar tarayyar turai ta EU.
Johnson, ya yi alkawarin hada kan al’ummar, kasar tare da cewa zai "ciyar da ita gaba," yayin da yake murnar sakamakon kuri’ar da aka kada na Jam'iyyar Conservative, inda ya kayar da Sakataren Harkokin Wajen Birtaniya, Jeremy Hunt, don zama sabon shugaban jam'iyyar.
Bisa al’ada, Sarauniyar Ingila, Elizabeth ta biyu ce za ta ayyana a hukumance, cewa Johnson, ya hau mukamin na firai minister, bayan lashe zaben da ya yi.
Wakilan Koriya Ta Arewa Sun Kai Ziyara China
An sami rahoton cewa wata tawagar manyan wakilan Koriya ta Arewa sun kai wata ziyara Beijing, abinda ke ruruta jita-jitan cewa shugaban Koriya Ta Arewa, Kim Jong Un ya gana da jami’an China a babban birnin kasar.
Jaridar Bloomberg, a wani rahoto ta fidda jiya litinin ya ambaci wasu majiyoyi guda 3 da ba a ambata ba, suna cewa shugaba Kim ya kai ziyarar bazata China.
Kafafen yada labaran Koriya ta Kudu sun ce kanwar Kim ce ta jagoranci tawagar wakilan, ba shugaban ba.
Babu dai wata sanarwa a hukumance akan rahoton, wanda kafafen China da Koriya Ta Arewa basu ce komai akai ba.
In rahoton ya tabbata, to wannan ne zai kasance karon farko da shugaba Kim zai kai ziyara a wata kasa tun bayan da ya fara mulki a shekarar 2011.
Shugaba Trump Ya Yi Allah Wadai Da Binciken Lauyansa Da Hukumar FBI Ke YI
Shugaban Amurka Donald Trump ya maida martani da kakkausan lafazi jiya litinin akan samamen da hukumar binciken Amurka ta FBI ta kaiwa ofishin lauyan sa, Michael Cohen, yana mai kiran wannan matakin “abin kunya, kuma wani “sabon salon rashin kyautatawa".
Hukumar ta FBI ta sami sammacin binciken ofishi da kuma otel din da Cohen ya ke zama don kwace wasu takardun kudi da kuma wasu takardun bayanai, ciki har da wadanda suka danganci biyan kudi dala 130,000 na rufar baki da Cohen ya ba wata ‘yar wasan fina-finan batsa mai suna Stormy Daniels.
Masu masaniyi akan batun sun fadawa jaridar Washington Post da ta New York Times cewa ana binciken Cohen akan yiwuwar wata badakalar kudadenn banki.
Babban lauyan Cohen, Stephen Ryan, ya fadi cewa binciken na zaman wani bangaren bukatar da mai bincike na musamman Robert Muller ya gabatar, Muller dai ya kwashe shekara daya yana binciken yiwuwar katsalandan Rasha a zaben shugaban kasa na Amurka da aka yi a shekarar 2016, da kuma yiwuwar alakar wadanda suka yiwa Trump yakin neman zabe da Rashar.
Falasdinawa Na Jimamin Kashe Wani Matashi Saad
Jami’an Gaza sun ce an harbe aka kashe Mohammed Saad.
An akai wannan harin ne sa’o’I kalilan kafin fara wata gagarumar zanga zangar da aka shirya yi, domin cika shekara guda da zanga zangar mako da aka yi a bakin bangon iyakar.
Zanga zangar na zuwa ne a daidai wani buki na ranar kasa, wato Land Day a turance da Larabawa da Falasdinawa dake zaune a Isra’ila ke yi.
Bukin ranar kasa, buki ne da ake yi domin tuna mutuwar wasu mutane shida a wata zanga zangar Larabawa da Falasdinawa a shekarar 1976 a kan mamayar kasa da Isra’ila ke musu.
Misra tana kokarin tsara wani shirin tsagaita wuta tsakanin Isra’ila da Hamas da take mulkin Gaza.
Hana Shiga Da Abinci Da Magunguna Kisan Kiyashi Ne - Guaido
Mai yiwuwa, shugabannin Venezuela na aikata abin da ka iya zama “kisan kiyashi" ta wajen hana shigowa da kayan abinci, a cewar shugaban kasar na wucin gadi a jiya Lahadi.
“Gwamnati ta san wadanda ke da hannu a wannan hanin.
Wannan babban laifi ne na kuntata ma bil’adama, da kuma sojoji," a cewar Shugaban wucin gadi Juan Guaido.
Sojojin da ya ke nufi su ne wadanda aka tura wata gadar da ta hada Venezuela da Colombia.
Kayan abinci da magunguna da sauran kayan agaji na jibge a sashin Colombia na gadar, ta yadda wata tanka da wasu manyan motocin daukar kaya biyu ke tsaye a tsakiyar gadar.
Shugaban Venezuela Nicolas Maduro ya umurci sojojin da su hana shigowa da kayan agajin.
Kasuwanni Hannun Jari Na Cikin Tsaka Mai Wuya A Duniya
A yau dinnan Jumma'a kasuwar hannun jari ta Asiya ta cigaba da tangal-tangal, bayan gargadin da kamfanin wayar hannu na Apple ya yi cewa, ciniki da kuma darajar kamfanin zai ragu, kuma kasuwannin hannayen jarin Amurka za su dan fadi.
Kasuwar kasar Tokyo ta yi kasa da kashi uku cikin dari a cinikin safiyar yau, bayanda kasuwannin Shanghai, Sydney, Seoul, da Taipei suma suka sauka kasa.
Ranar Alhamis Kasuwannin hannun jari su ka sauka kasa a duniya baki daya, bayan kamfanin fasahar sadarwa na Apple ya ce cinikin na’urar shi ya yi kasa sosai a kasar China a watan da ya gabata, wannan shi ya ke nuna alamun akwai faduwa a tattalin arzikin duniya baki daya.
Kamfanin Apple ya danganta musabbabin faduwar jarinsa da takaddamar cinakayyar da ake yi, tsakanin Shugaban Amurka Donald Trump da kasar China, amma Shugaban na Amurka ya kare kansa a shafinsa na Twetter, inda ya rubuta cewa "baitilmalin Amurka ya karbi biliyoyin daloli na haraji daka kasar China da ragowar kasashe a duniya.
Dole a dau irin wannan mataki.
Papa Roman Ya Zaiyarci Kasashen Larabawa
Francis ya fara yada zango ne a Hadaddiyar Daular Larabawa a yau Lahadi inda zai halarci wani taron addinai.
Zai dai koma Rum ne a ranar Talata.
Kafin ya bar fadar Katolika ta Vatican, Francis yace yana lura da matsalolin taimako da ake fama dasu a kasar Yamal cikin damuwa, ya kuma yi kira ga bangarori masu fada su mutunta yarjejeniyoyin kasa da kasa da aka cimma kuma su bada dama a shiga da kayan abinci ga Yamanawa.
Papa Roman Francis da babban limamin jami’ar Azhar ta Mirsa inda Sunni ta kai shekaru dubu a wurin Sheikh Ashamed el-Tayeb zasu yi jawabi a gobe Litinin a wurin wani taron hadin kan bil adama.
Wadanda zasu halarci taron sun hada da Musulmi da Krista da Yahudawa da mabiya addinan Hindu da Buddhist da wasu addinan.
Taron da halartan Papa Roman duk wani yunkuri ne da Hadaddiyar Daular Larabawan ke yi na hada kan addinai, lamarin da ta yiwa take shekarar hadin kai.
Wani 'Dan Ta'adda Ya Kashe Mutum Daya a Paris, Faransa
Paris ya zamo wata babban birnin dake cikin wani sabon hadari domin yana makokin tabioin ‘yan taadda.
Wani da aka haifa a Chechen, amma ya zama Bafaranshe ya tinkari mutane da wuka, inda ya kashe mutun guda kana ya jima 4 rauni.
Dama dai wannan dan taliki yana cikin jerin ‘yan ta’adan da aka sawa ido, to sai dai kokarin sa na kai hari a ranar Asabar ya nuna a sarari irin babban kalubalen tsaron da kasar ta Faransa ke huskanta game da ‘yan ta’adda, inji jamiian Faransan.
Yanzu haka dai mutane sama a 2,600 ne da ake tuhumar ‘yan ta’adda ne da suke cikin jerin mutanen da ake sawa ido, to sai dai kuma ba za a iya samun zarafin sa musu ido gaba dayan su ba.
Wani masani harkokin ta’addanci Olivier Guita yace wannan shine karo na 12 da mahara suka yi nasarar kai hari Faransa, tun daga shekarar 2013, kuma wannan na kwanan nan shine hari na biyu da yan ta’addan suka yi nasara a ciki wannan shekarar.
Lauyan Matar Da Ta Yi Kalaman Sabo Ga Manzon Allah Ya Arce Daga Pakistan
Lauyan ya arce daga kasar a jiya Asabar saboda yana jin tsoro rayuwarsa bayan an saki matar a farkon wannan mako, lamarin da ya haddasa zanga zangar Musulmi a fadain kasar.
Mamabobin wata kungiyar sa kai ta Musulmi, Tehreek e-Labbaik ya Rasool Allah, sun rufe hanyoyi a manyan biranen Pakistan tsawon kwanaki uku suna bukatar a kashe alkalan kotun kolin da suka saki Asia Bibi a ranar Laraba.
Saiful Mulook shine lauyan matar mai ‘ya’ya biyar da aka yanke mata hukuncin kisa tun cikin shekarar 2010.
Wasu ‘yan siyasar Pakistan guda biyu da suka yi kokarin taimaka mata, an kashe dukkansu.
Mulook ya fadawa kamfanin dillancin labaran Reutuers ta sakon WhatsApp cewa ya je wata kasa ce domin ya kare rayuwarsa da na iyalinsa daga fushin jama’a.
Yace ya nemi shawarwarin mutane kuma ra’ayin kowa ya zo daya, cewa ya bar kasar.
Sai dai ya kara da cewa zai dawo kasarsa ya ci gaba da aiki, bisa sharadin samun kariya daga jami’an tsaron kasar.
Yan Taliban Sun Aika Sakon Gaisuwar Sallah Ga Sojojin Afghanistan
Bangarori biyu da basa ga maciji da juna a Afghanistan sun dakatar da fadace-fadace a filin yaki na wucin gadi a karo na farko cikin shekaru 18 bayan yarjejeniyar tsagaita wuta da Taliban ya fara aiki a yau Juma’a.
Tuni gwamnatin Afghanistan ta dakatar da shirin ta na kai hare hare na tsawon mako guda wanda ya fara a ranar Talata da ta gabata domin karfafawa Yan kungiyar Taliban gwiwa da su zauna a teburin neman daidaitawa wacce zata kawo karshen mummunan yakin da ake a kasar.
Kungiyar da ke kai hare haren tayi alkawarin baza ta kai hari kan jami’an tsaron Afghanistan ba a cikin kwanaki uku na bikin karamar Sallah da za’a fara a yau wanda ya kawo karshen watan azumin Ramadan.
Shafukan sada zumunta na yanar gizo dake goyon bayan Taliban sun nuna maharan kungiyar na mika gaisuwar sallah ga jami’an sojin Afghanistan a yankuna da dama na kasar.
A wani dan gajeran jawabi da yayi wa kasar ta talabijin jim kadan bayan gama sallar idi, shugaban kasar Afghanistan Ashraf Ghani ya bada sanarwar duka bangarorin biyu sun aminta da tsagaita wuta da za’a fara tsakar daren jiya.
Shugabannin Kungiyar Tarayyar Turai Sun Kudiri Daukar Mataki Kan Rasha.
Shugabannin Kungiyar tarayyar Turai sun bada cikakken goyon bayan su ga kasar Birttaniya akan zargin da tayi wa kasar Rasha nayin anfani da sindari mai guba wajen kashe wani tsohon mai liken asiri,Sergei Skiripal shi da diyar sa Yulia a kudancin Ingila a wani lokaci cikin wannan watan.
Wadannan mutanen dai da wannan lamari ya rutsa dasu sun kasance cikin mawuyacin hali a asibitin da aka kaisu, haka shima dan sandan dake wurin sailin da abin ya faru kuma ya shafe shi sai a ranar alhamis ne aka sallamo shi daga asibiti.
Da take Magana jiya Jumaa a taron na kungiyar Tarayyar Turai, Prime MInistan Birtaniya Theresa May ta godewa daukaci kasashen da suka bata wannan goyon baya akan Rasha.
May ta shaidawa manema labarai cewa wannan danyen aikin da Rasha ta aikata ba barazana bace kawai ga kasar Birtaniya a’a harma da sauran kasahe.
Sai dai Jakadar na kasar ta Rasha a wannan kungiyar an umurce da ya koma gida a matsayin wani nuna kin amincewa da wannan matakin da wadannan kasashen suka nuna na goyon bayan Birtaniya akan wannan batu.
Yanzu haka dai wasu kasashen na wannan kungiyar kamar su Lithuania,Poland da Denmark suna duba yiwuwar daukar matakin sallamar jakadun Rasha dake kasashen su.
Yayin da Germany da Farance suke duba yiwuwar daukar matakin fiye da sallamar jamian diflomasiyyar kasar ta Rasha.
Angela Merkel tace mun fada da babban murya cewa muna kallon wannan a wani babban kalubale ne a gare mu dama tsaron kasashen mu.
Amurka Ta Ja Kunnan Babban Alkalin Kasar Venezuela
Mai ba da shawara kan harkokin tsaron kasa a Amurka, John Bolton, ya gargadi babban alkalin kasar Venezuela, inda ya ce akwai “mummunan sakamakon" da zai iya biyo baya, bayan da babban jojin ya ba kotun kolin kasar umurni ta hana shugaban ‘yan adawan kasar Juan Guaido ficewa daga kasar.
Bolton ya ce, Amurka na Allah-wadai da barazanar da babban atonin kasar ke yi ga shugaba Juan Guaido, kamar yadda ya rubuta a shaifinsa na Twitter a jiya Talata, yana mai cewa, sakamakon da zai biyo baya, ba zai zamanto mai dadi ba, ga wadanda ke yi wa mulkin Dimokradiyya zagon kasa ko suka ci zarafin Guaido.
Atoni-janar na Venezuela Tarek William Saab, ya sake ba da umurnin a rufe asusun kudaden Guaido, yana mai cewa ana tuhumar shugaban ‘yan adawan ne kan irin ayyukan da yake yi akan gwamnatin shugaba Nicolas Maduro, wadanda suka saba doka.
Wadannan al’amura na faruwa ne bayan da hukumomin Washington, suka ayyana takunkumi akan kamfanin man fetur din kasar ta Venezuela na PDVSA.
Firaiministan Bahamas Ya Kwatanta Jiya Lahadi Da Rana Mafi Muni
“Mutane da dama sun ki jin gargadin.
Wasu mutanen kuma an barsu a baya, da kuma wadansu daidaiku a wajejen yankin West End wadanda su ka ki barin wurin,’ a cewarsa a taron manema labarai a Nassau.
Ya kara da cewa, “Abin da zan iya fada masu kawai shi ne ina fatan ba wannan ne karo na karshe da za su ji muryata ba.
"Mahaukaciya Guguwar da aka yi wa lakabi da Dorian ta abkawa tsibirin Great Abaco a Bahamas da kuma tsibirin Grand Bahama inda mahukaciyar guguwar ta kai mataki na 5, da ta ke tafe da iska mai gudun kilomita 295 a cikin sa’a daya.
Dubban Mutane Sun Halarci Jana'izar Gama Gari Da Aka Yi A New Zealand
Dubban mutane sun tattaru yau Jumma’a don jana’izar gama gari da aka yi a wata makabarta a New Zealand inda aka binne mutane 26 cikin 50 da suka rasa rayukansu a harin kan mai uwa da wabin da aka yi a wani masallaci ranar Jumma’ar da ta gabata.
Mai mafi karancin shekaru a cikin mutanen shine wani yaro dan shekaru 3 da haihuwa.
Da safiyar yau, a wani taron addu’oi da aka yi a wani masallaci dake tsallaken wurin da aka kai mummunan harin na Christchurch, Imam Gamil Fouda ya yi jawabi ga dubban jama’ar da suka taru.
Fouda yace, "muna da nauyin zuciya amma hakan ba zai karya mana gwiwa ba.
Muna raye, kuma muna tare.
Mun kudiri aniyar ba za mu bari wani ya kawo mana rarrabuwa ba.
"Ya kuma yaba da Firayin ministar New Zealand Jacinda Arden akan abin da ya kira “karfafa iyalansu da ta yi" da kuma yadda ta mutunta su ta hanyar daura dan kwali a lokacin da je jajanta masu.
Ya ce shugabancin firayin minister wani abin koyi ne ga duniya.
Mata a fadin New Zealand sun daura Kallabi yau Jumma’a don nuna goyon bayan su ga al’ummar musulman kasar.
New Zealand: An Fara Mika Gawarwakin Wadanda Suka Mutu Ga Iyalansu
A jiya Lahadi hukumomin kasar New Zealand, sun fara mayar da wasu daga cikin mutane 50 da aka yi wa kisan gilla ranar jumma’a a wasu masallatai biyu ga iyalansu don su yi kokarin binne su kamar yadda Musulunci ya tanada.
Firaiministan Jacinda Ardern ta ce nan da ranar Laraba za a kammala mika gawarwakin ga iyalansu.
Ta kuma ce wasu kwararru shida sun shigo kasar daga Australia domin su taimaka a kokarin da ake na gano wadanda suka mutu.
Shugabar masu binciken musabbabin mutuwa, Deborah Marshall, ta ce ofishinta “ya himmatu a yyukan da yake yi" domin ya tabbatar da an mika kowacce gawa ga ‘yan uwanta, inda ta kara da cewa “babu abu mafi muni, a ce an ba wani iyali gawar da ba ta shi ba.
Mataimakin kwamishinan ‘yan sanda, Wally Haumaha, ya fada jiya Lahadi cewa, ofishinsa ya hadu da shugabannin al’umar Musulmai don su fahimtar da su irin dogon lokacin da ake dauka idan ana binciken musabbabin mutuwa, musamman kan wani babban laifi kamar wannan.
India Ta Soke 'Yan Cin Gashin Kan Yankin Kashmir
A wani mataki da ta yanke, gwamantin India ta masu tsananin kishin kasa ta ‘yan Hindu, ta soke ‘yan cin gashin kai na musamman da ta ba yankin Kashmir a shekaru da dama da suka gabata, wanda hakan ya janyo fargaba na abin da zai biyo baya a yankinta da shi kadai ne Musulmai suka fi rinjaye.
Sa’o’i kadan bayan da aka jibge jami’an tsaro a cikin Jihar, Ministan cikin gidan kasar, Amit Shah, ya fadawa majalisar kasar a yau Litinin cewa shugaban kasar ya saka hannu akan wata doka da ta soke kudiri na dari 370 da ya bai wa yankin dama ta yi dokokinta kuma take da iko akan duk wasu al’amura in ban da harkokin kasashen waje, tsaro da kuma sadarwa.
Sannan kuma dokar ta hana duk wani dan kasar ta India daga wajen jihar daga zama a yankin na dindindin, da siyan fili da kuma rike wani mukami a yankin.
A cikin wata sanarwar da Ma’aikatar Harkokin Wajan Pakistan ta fitar, ta yi “Allah wadai" da matakan da India ta dauka “akan yankin da kasashen duniya suka amince da ake takaddama" akansa.
Isira'ila Ta Kai Hari Kan Wasu Kayan Yakin Iran a Siriya
A wata amsa zama sanadin aukuwar abu, da Isira'ila ba ta saba yi ba, da safiyar yau dinnan Litini Isira'ilar ta amsa cewa ita ta kai hare-hare kan wasu kayan yaki na Iran da ke cikin Siriya.
Rundunar sojin Israili ta ce ta kai harin ne saboda mayakan Iran sun kadamar da harin roka daga Syria wanda su ka auna kan tuddan Golan.
Israili ta ce ta auna hare-haren jiragen saman ne kan wani kayan yaki da ke filin jirgin saman Dimashku, da kuma wuraren da Iran ke horar da mayaka da kuma tara kayan yakinta, da kuma kayan kariya daga makamai masu linzami na Siriya.
Erdogan Yaki Amincewa Da Bukatar Amurka
Shugaba Erdogan ya yi wannan kalaman ne ya yin da Bolton ya kai ziyara Ankara domin tattaunawa da jami’an gwamnatin kasar.
Erdogan ya soke ganawar da aka shirya zai yi da Bolton, maimakon haka sai Bolton ya gana da wasu jami’an gwamnati ciki har da mai magana da yawun shugaban kasa da kuma ministan tsaron Turkiyya.
Da yake magana gaban mambobin jam’iyyarsa ta AK, da kakkausar muryar Erdogan ya yi watsi da maganar Bolton, yana mai cewa Turkiyya ba zata amince yin sulhu ba, yana mai danganta kurdawan da sauran kungiyoyin ta’addanci a Syria.
Shugaba Erdogan ya ce, “Akan wannan batu, John Bolton ya tafka babban kuskure, kuma duk wanda yake tunani irin wannan shima yayi kuskure.
Ba abu ne mai yiwuwa a wannan lokaci mu amince da wani sulhu ba.
Duk wadanda ke cikin ‘yan ta’adda a Syria za su fuskanci darasin da ya dace da su.
Babu wani banbanci tsakanin ‘yan kungiyar PKK da YPG da PYD da kuma Daesh.
"Bolton dai bai sami hadin kai ba a kokarin da ya shafe sa’o’i biyu domin neman sasantawa don kare Kurdawan da Amurka ke marawa baya a Arewa maso gabashin Syria.
Mutane 12 Sun Mutu Sanadiyar Malalowar Tabo A Phillipines
Akalla mutane 12 sun mutu bayan da wata gagarumar zaftarewar laka ta binne gidaje da yawa a tsakiyar kasar Philippines yau Alhamis.
Bala’in na baya-baya nan ya faru ne sa’o’i bayan fitowar rana a birnin Naga dake tsibirin Cebu.
Kwana da kwanakin da aka kwashe ana tapka ruwan sama kamar da bakin kwarya shi ya zaizaye lakar a kan tsaunuka, abinda ya bankado laka da duwatsu kan wasu gidaje.
Hukumomin yankin sun ce mutane kusan 50 sun bace kuma ana fargabar sun makale a baruguzan gine-ginen.
Lamarin da ya faru yau Alhamis na zuwa ne a yayinda mazauna tsibirin Luzon ke kokarin farfadowa daga bala’in zaftarewar laka da suka faru a yankin sakamakon mahaukaciyar guguwar teku Mangkhut.
Sri Lanka: Dumbin Rayuka Sun Salwanta a Hare-haren Mujami'u, Otel
Jami’ai a kasar Sri Lanka, sun ce an kai hari a wasu Coci-coci guda uku da wasu otel-otel otel uku a yau Lahadi a kusan lokaci guda.
Sama da mutum 50 ne rahotanni suka ce sun mutu, kana wasu 300 suka jikkata a hare-haren.
Kamfanin dillancin labarai na Associated Press, ya ruwaito jami’an tsaro suna cewa, ta yi wu fashe-fashen da aka ji guda biyu, sanadiyar hare-haren kunar bakin wake ne.
Hukumomi sun ce Cocin Saint Anthony na daya daga cikin mujami’un da aka kai harin, sannan otel-otel din uku na wajen Colombo ne, babban birnin kasar.
Sauran mujami’un sun hada da Saint Sebastian da ke Negombo da kuma wata mujami’ar da ke Batticoloa.
Babu dai wanda ya dauki alhakin kai wadannan hare-hare.
Harin na faruwa ne, yayin da Kiristoci ke fara bukuwan Easter a duk fadin duniya.
Kiristocida dama, sun kwashe daren jiya Asabar, suna addu’o’i, a wani mataki na sharar fagen fara bukuwan Easter a yau Lahadi, wanda akan yi a kowacce shekara.
Bikin na tunawa da lokacin da Kiristocin suka yi amannar cewa, Yesu Almasihu, wato Annabi Isa Alaihissalatu wasalam, ya tashi bayan mutuwarsa.
A daren jiya, shugaban darikar Katolika a duniya, Paparoma Francis ya gudanar da addu’o’i a Mujami’ar Saint Peter da ke Vatican.
A sauran sassan duniya kuwa, masu ibada sun fita zuwa Coci-coci, domin yin addu’o’i na marabtar bikin na Easter, wanda akan yi ziyarce-ziyarce, liyafa da dinke-dinke kayayyakin sawa, musamman ga kanana yara.
Wata Tawagar Kasar Afghanistan Ta Isa Pakistan
Wata babbar tawaga daga kasar Afghanistan ta fara ziyarar aikin kwana daya jiya Lahadi a makwabciyar ta Pakisatan, domin su tattauna wasu muhimman batutuwa, musammam akan batun dake da nasaba da bakin iyaka,da tsaron yankin kasashen.
Jim kadan da bakin na Pakistan suka sauka a babban birnin Islamabad, nan take suka fara tattaunawa da mai baiwa shugaban kasar shawara a harkokin tsaro, Nasser Janjua.
Haka kuma tawagar ta Afghanistan zata gana da babban hafsan sojan kasar Janar Qamar Javed Bajwa.
A farkon wannan watan ne dai kasashen biyu suka samar da wani sabon tsarin da suka kira tsarin Afghanistan da Pakistan da zai samar da sabon tsarin zaman lafiya da hadin kai.
Wanda zai kakkabe taaddanci, ya kuma samar da zaman lafiya da kwanciyar hankali da ci gaban mutanen kasashen biyu.
An Kai Hare Haren Rokoki A Birnin Kabul
An kai hare-haren rokoki a birnin Kabul da safiyar yau Talata, a lokacin da shugaba Ashraf Ghani ke jawabin bikin babbar sallah a wata liyafa ta musamman da aka shirya a fadarsa.
Akalla roka daya ta dira kusa da fadar shugaban kasar.
‘Yan sanda sun ce wasu ‘yan kunar bakin wake su 5 sun boye a bayan masallacin Eidgah inda suka harba rokoki da yawa daga can zuwa sassan garin dabam dabam.
Wata majiyar jami’an tsaro ta tabbatar da cewa mayakan sun harba akalla rokoki 10 amma kafafen yada labaran yankin sun ce adadin ya zarta haka.
4 daga cikin maharan sun mutu a arangamar da suka yi da jami’an tsaron yankin.
Akalla dan sanda daya ya jikkata.
Kafar yada labaran Tolo a Afghanistan ta fadi cewa an ga wani jirgin sama mai saukar Ungulu yana shawagi a yayinda yake auna maharan a wuraren da suka boye kusa da masallacin na Eidgah.
Shugaba Ghani, wanda ya cigaba da jawabinsa a wajen liyafar, ya ce wadannan hare-haren ba zasu firgita Afghanistan ba.
Ya kuma ce dama gwamnati ta shirya don aukuwar irin wannan lamarin a ranar sallah.
Majalisar Dinkin Duniya Ta Kiyasta Mutane Milyan 68.
5 Ke Gudun Hijira
Kwamishinan 'yan gudun hijira na Majalisar dinkin duniya, Filippo Grandi, ya gayawa manema labarai a Geneva, yau Talata cewa yawan ‘yan gudun hijira na shekarar 2017 ya zarce na shekarar 2016 da kusan mutane milyan 3.
Ya ce an samu karin 'yan gudun hijira fiye da mutane miliyan 16 a bara, a dalilin yake-yake da tashe tashen hankulan da suka ki ci suka ki cinyewa ko aka kasa kawo karshen su, kuma hakan ya janyo matsi ga mutane farar hula.
Grandi ya ce fiye da kashi biyu bisa uku na 'yan gudun hijira sun fito ne daga kasashe kalilan da suka hada da Afghanistan, Syria, Sudan ta Kudu, da Jamhuriyar Dimokradiyyar Congo.
Pompeo Yace A Taimakawa Venezuela
Babban jami’in diflomasiyar Amurka ya fadawa wani taron kwamitin sulhu na Majalisar Dinkin Duniya a jiya Asabar cewa yakamata a magance matsalolin taimako da kasar Venezuela ta fada a ciki.
Yace muna nan ne mu yi kira ga duk kasashen duniya su taimakawa tsarin damokaradiyar al’ummar Venezuela a kokari da suke yi su kwace ‘yancinsu a hannun tsohon shugaban Maduro da ya mayar da kasar ta ‘yan banga.
Matsalolin taimako da kasar ke fama da ita tana bukatar daukar mataki yanzu.
Pompeo ya zargi Rasha da China da yunkurin marawa Maduro baya, alhali kuwa babu wata kasar da tayi wani kokari a kan batun bukatar da Venezuela ke nema sai Cuba kadai.
Iran Ta Musanta Harbo Jirginta Mara Matuki Da Amurka Ta Yi
A yau Jumma’a Iran ta fada cewa bata rasa ko daya daga cikin jiragenta marasa matuka ba, ta na mai musanta wasu rahotanni daga Amurka da ke cewa, wani jirgin ruwan yakin Amurka ya harbo wani jirgin Iran mara matuki a Mashigin Homuz.
Mataimakin ministan harkokin ajen kasar Iran, Abbas Araghchi, ya tabbatar da haka a lokacin da ya rubuta a shafin sa na Twitter cewa, “bamu rasa ko daya daga cikin jiragenmu marasa matuka a Mashigin Homuz ba, ko wani wuri daban.
Ya kara da cewa “yana nuna damuwa, mai yiwuwa jirgin yakin ruwan Amurka ne ya harbor wani jirgin Amurkar mara matuki bisa kuskure.
"Shugaba Donald Trump, ya fada a jiya Alhamis cewa jirgin yakin ruwan Amurka ya harbo wani jirgin Iran mara matuki da yayi wa ma’aikatan jirgin ruwansu barazana a mashigin Homuz.
An Hana 'Yan Saudiyya 18 Shiga Turai Akan Kisan Jamal Khashoggi
A yau Litinin ministan harkokin wajen kasar Jamus ya fada cewa, gwamnatin Jamus za ta hana wasu 'yan kasar Saudiyya su 18, shiga yankin nan na Schengen wato wasu rukunin kasashen tarayyar Turai 26, wanda ba sai da fasfot ake shigarsu ba, saboda ana zargin su da alaka da kisan gillar da aka yi wa dan jaridar kasar Saudiya Jamal Khashoggi.
Ministan harakokin wajen, Heiok Maas ya ce sai da ya tuntubi kasashen Faransa da Birtaniya kafin ya fito da wannan dokar.
Shugaban Amurka Donald Trump, ya ce an yi masa cikakken bayani akan faifan rediyon da aka nada yayin da ake kashe dan jaridar nan a cikin karamin ofishin jakadancin Saudiyya, dake Santanbul a watan da ya gabata.
Aamma ya ce bashi da niyyar ya saurari kaset din saboda tashin hankalin da yake cikinsa.
Shugaba Trump ya fada a ranar Asabar cewa a ranar Talata mai zuwa, gwamnatin Amurka zata bada cikakken bayanin abun da ta gano na kisan da aka yiwa Khashoggi a ranar 2 ga watan Oktoba da ta gabata.
An Fara Jana'izar Mutanen Da AKa A New Zealand
‘Yan sanda sun ce an kammala gwaji a kan gawarwakin, amma 12 kadai a cikin su ne aka iya gano su a hukumance, a cikin wannan rukunin an riga an bada guda shida ga iyalansu.
Wata sanarwar da ‘yan sandan Christchurch suka fitar a yau Talata na cewa, duk da yake za a iya ganin tantance gawarwakin abu ne mai sauki, amma yana da matukar sarkakiya , musamman a cikin wannan hali.
Ba a bayyana sunayen wadanda harin ya rutsa dasu ba, ko da yake an bada sunaye na farko ga iyalansu.
Tsawon lokacin da aka jira ya kara nawaitawa iyalai masu makoki, wadanda suke kokarin ganin sun yi jana'izar masoyansu.
Addinin Musulunci ya bukaci a gaggauta wankewa da kuma sutura gawa nan da nan, idan ya yiwu cikin sa’o’I 24 da rasuwa.
"Koriya Ta Arewa Zuma Ce Sai Da Wuta" - In Ji Amurka
Sakataren Harkokin Wajen Amurka Mike Pompeo, jiya Jumma'a, ya jaddada cewa dole ne al'ummar duniya ta matsa lamba ma Koriya Ta Arewa, muddun dai ana so ta kawo karshen shirinta na nukiliya.
"Aiwatar da tsauraran takunkumai wajibi ne ga cimma wannan buri na mu," abin da Pompeo ya gaya wa manema labarai kenan bayan jerin wasu tarurrukan gaggawa jiya Jumma'a a zauren Majalisar Dinkin Duniya da ke birnin New York.
Ya kara da cewa, "Muddun ba a aiwatar da takunkuman ba, yiwuwar Koriya Ta Arewa ta kawo karshen shirinta na nukiliya za ta dusashe.
"Pompea ya yi tozali da takwaran aikinsa na Koriya Ta Ludu Kang Kyung-Wha da kuma Sakatare-Janar na Majalisar Dinkin Duniya Antonio Gutterres.
Ya kuma yi bayani ga Kwamitin Sulhun Majalisar Dinkin Duniya da kuma kasar Japan game da ziyarar da ya kai Koriya Ta Arewa a farkon wannan watan, lokacin da ya samu rakiyar Jakadiyar Amurka a Majalisar Dinkin Duniya Nikki Haley.
Gwajin Makamin Da Koriya Ta Arewa Ta Yi Bai Saba Alkawari Ba- Inji Trump
Koriya ta arewa ta sake harba wani makami mai linzame, abin da ke nuni da cewa ta saba alkawarin da ta yiwa shugaban Amurka Donald Trump na kaucewa gwajin makamai bayan da suka cimma matsaya akan babban atisayen hadin guywar sojojin Amurka da na koriya ta kudu.
Ko daya ke, Trump ya ce bai dauki gwajin makamin da koriya ta arewa ta yi a matsayin saba alkawari ba.
Kafin ya tashi daga birnin Washington zuwa taron kolin G-7 da za a fara yau a Faransa, shugaban na Amurka ya ce shugaban Koriya ta arewa Kim Jong Un baya boye mashi wani abu.
Ya kuma ce, Kim na son gwajin makamai masu linzame, amma a yarjejeniyar da suka cimma basu hana gwajin harba makamai masu cin gajeren zango ba.
Gwamnatin Japan ce ta sanar da harba makamin da safiyar yau Asabar.
‘Yan mintoci daga baya kuma rundunar sojan koriya ta kudu ta tabbatar da gwajin makamin, ta na mai cewa Koriya ta arewa ta harba makami daga kudancin yankin Hamgyong zuwa gabashin gabar tekun ta.
Fashewa Ta Halaka Mutum 10 a China
Wata fashewa da ta auku a tashar gas a Lardin Henan da ke tsakiyar China, ta halaka akalla mutum 10 kana wasu 19 sun jikkata.
Hukumomin sun ce ba san inda wasu mutane biyar suke ba, bayan wannan fashewa, wacce ta auku a jiya Juma’a a kamfanin gas na Henan Coal Gas Company.
Kamfanin dillancin labarai na Xinhua, ya ruwaito cewa, ya zuwa yanzu, an dakatar da duk wasu aikace-aikace a kamfanin.
Kungiyar Hamas Da Israila Sun Cimma Yarjejeniyar Tsagaita Wuta
Jami’an Falasdinu sun ce kungiyar Hamas da ke mulkin yankin Gaza, ta cimma wata yarjejeniyar tsagaita-wuta da Isra’ila, a daidai lokacin da bangarorin biyu ke gab da fantsama cikin yaki.
Gidan talbijin mallakar Falasdinawa da Hamas, ya ce an cimma wannan matsaya ce bayan shiga tsakanin da Masar da wasu shugabannin yankin suka yi.
Wani jami’in Falasdinu ya fadawa kamfanin dillancin labarai na Reuters cewa, bangarensu zai mutunta wannan shirin tsagaita wuta, muddin dai Isra’ilan ita ma ta yi hakan.
Ita dai Isra’ilan ba ta ambaci cewa an cimma wata matsaya da Hamas ba, amma dai wani jami’inta da ya nemi kada a fadi sunansa, ya musanta cewa an cimma wata matsaya.
A jiya Alhamis, Firai Ministan Isra’ila Benjamin Netanyahu, ya gana da jami’an tsaron kasar, bayan da Isra’ilan da Hamas suka kwashe kusan daukacin dare, suna harbawa juna makaman roka.
A taron ya kara bai wa dakarun kasar umurnin su dauki tsauraran matakan tsaro akan tsageru, sannan a kara yawan dakarun kasar a kan iyakar Isara’ila da Gaza.
Canada Na Shirin Baiwa Meng Beli
Jiya Litinin kotun dake birnin Vancouver ta ci gaba da sauraron shaidu kan belin Meng Wanzhou.
Lauyoyin Meng, sun nemi kotu da ta baiwa wadda suke karewa beli, suna mai cewa idan aka yi la’akari da kamfanin fasahar da kuma kudin beli na miliyoyin daloli zasu tabbatar da ganin bata gudu ba.
Suka kuma ce idan Meng ta gudu daga kasar, hakan zai zamanto abin kunya ga kasar China, ya kara da cewa wannan ma ba zabi bane gareta.
Su kuma lauyoyin gwamnati masu shigar da kara sun bayyana cewa bai kamata a baiwa Meng beli ba, dalilinsu shine tana da hanyoyi da kuma babban dalilin da zai sa ta gudu.
Jiya Litinin jaridar kasar China ta Global Times ta kira matakin da Canada ta dauka akan Meng da cewa rashin Imani ne.
Afrika Na Baya A Yaki Da Cutar Kanjamau
Sai dai jami’in Majalsar Dinkin Duniya ya shaidawa Muryar Amurka cewa, camfi da tsangwama da ake yiwa wadanda ke dauke da cutar kamjamau da kuma wadansu cututuka makamantan haka, na zama barazana ga cimma wannan burin a kasashe da dama.
Shekaru kalilan da suka shige, yana da wuya a ba dukan wadanda ke dauke da cutar maganin yakar kwayar cutar kanjamau ko kuma cututukan da suke fama dasu, amma yanzu, jami’ai suna kyautata zaton shawo kan cutar baki daya nan da shekara ta dubu biyu da talatin.
A shekara ta dubu biyu da daya, a Afrika ta Kudu, mutane casa’in ne kawai suke shan magani a cibiyoyin gwamnati, amma yanzu akwai kimanin mutane miliyan hudu da dari uku dake shan magani.
Michel Sidibe jami’in Majalisar Dinkin Duniya dake kula da yaki da cutar kanjamau a kasashen duniya, yace an sami ci gaba sabili da hadin kai da ake samu tsakanin kasashe da kuma tsakanin hukumomin gwamnati da kamfanoni masu zaman kansu.
Idan aka kara samar da magunguna masu inganci da kuma samar da kafofin jinya, galibin kasashen nahiyar Afrika suna kan hanyar shawo kan wannan matsalar, sai dai ba dukansu baneAn bar Afrika ta yamma, da Afrika ta tsakiya, baya kwata-kwata.
Yayinda muke da kashi sittin da daya cikin dari a fadin duniya baki daya dake samun magani, muna da kashi talatin da biyar ne kawai cikin dari da ake yiwa jinya a wadannan yankunan
yarjejeniyar Nukiliya Da Iran: Ba Amurka Ce 'Yarsandan Duniya Ba-Faransa.
Ana sa ran ministar harkokin wajen kungiyar tarayyar turai Federicka Mogherini, zata jagoranci taro da ministocin harkokin wajen Britaniya, da Faransa, da Jamus a Brussels ranar talata mai zuwa domin su tattauna kan makomar yarjejeniyar da manyan kasashen duniya suka kulla da Iran kan shirin Nukiliyarta, ganin cewa Shugaban Amurka Donald Trump ya janye Washington daga yarjejeniyar.
Ofishin ministar ta fada cikin wata sanarwa da ta fitar jiya jumma'a cewa, ministan harkokin wajen Iran Javad Zariff, shima zai gana da minisotcin harkokin wajen kasashen uku tareda Mogherinin.
Haka nan shugabar Jamus Angela Merkel, ta zanta da shugaban Rasha Vladimir Putin kan janyewar ta Amurka.
Merkel ta ce janyewar Amurkan zata yi zagon kasa ga yarjejeniyar kasa da kasan, duk da haka ofisoshin shugabannin biyu sun jaddada muhimmancin ci gaba da mutunta yarjejeniyar.
Yayinda ministan harkokin wajen Faransa yake kira ga turai ta kare diyaucin tattalin arzikinta saboda Amurka ba itace 'yar sandan duniya ta fuskar tattalin arziki ba.
A gefe daya kuma Rasha tace ita da wasu kasashe suna tattaunawa na nkulla yarjejeniyar cinikayya da Iran.
Rikicin Diflomasiyya: Rasha Ta Kira Jakadun Wasu Kasashe da Ke Birnin Masko (Moscow)
Ma’aikatar Harkokin Wajen Rasha ta kira manyan jami’an diflomasiyyar kasashen da su ka kori jami’an diflomasiyyar Rasha don ta mika masu takardar nuna rashin jin dadinta ta kuma bayyana masu matakan ramuwar gayyar da za ta dauka.
An ga Jakadan kasar Jamus na barin Ma’aikatar ta Harkokin Wajen Rasha a yau dinnan Jumma’a, a yayin da aka kuma ga jakadun kasashen Netherlands da Ukraine da Faransa da Italiya da Poland na isowa.
Jiya Alhamis Amurka ta ce Rasha ba ta da hujjar daukar wani matakin ramuwar gayya ta wajen korar jami’an diflomasiyyar Amurka.
Daga bisani a jiya Alhamis din Fadar Shugaban Amurka ta White House ta fitar da wata dakartar bayani, inda ta ke cewa matakin da Rasha ta dauka ya dada sukurkuntar da dangantaka tsakanin Amurka da Rasha.
Amurka da sauran kasashe sama da 20 sun soke takardun aikin jami’an diflomasiyyar Rasha, wadanda kasashen su ka zarga da gudanar da ayyukan leken asiri, bayan da aka zargi Rashar da kai harin guba kan wani tsohon dan leken asirinta Sergei Skripal da diyarsa Yulia, a farkon wannan watan a Salisbury.
Saudiya Ta Karu A Cikin Masu Zargin Iran Da Kaiwa Tankokin Mai Hari
Abubuwar fashewa da suka lalata jiragen Norway wanda kamfanin Front Altair ke mallaka da kuma na kamfanin kasar Japan Kokuka Courageous ya faru ne a ranar Alhamis yayin da Firai ministan Japan Shinzo Abe yake wata ziyara a Tehran domin shiga tsakani a kan karin tankiya tsakanin Amurka da Iran.
Wata jaridar gwamnatin Saudi Arabia, ta rawaito kalaman yarima Mohammed Bin Salman, a wata hira da ya yi da manema labarai yana fadin cewa, Iran bata mutunta ziyarar da Firai ministan Japan ke yi a kasarta ba, ta mayara masa da martani da kai hare hare a kan jirage biyu ciki har da na kasarsa Japan.
Iran da ta musunta wannan zargin tana da hannu a wadannan hare hare, ta baiwa jakadar Birtaniya a Tehran sammaci a jiya Asabar bayan Birtaniya ta yiwa kasar zargin kai hare haren, a cewar kamfanin dillancin labaran Iran na ISNA.
A wannan zaman tare da jami’an ma’aikatar harkokin waje, Iran ta caccaki Birtaniya da kakkausar lafazi kuma tace ba zata lamunta da matsayar Birtaniya a kan batun hare haren tekun Oman.
Gobarar Notre Dame: UNESCO Ta Kai Ziyara Faransa
Shugaban Faransa, Emmanuel Macron, ya gana da wata tawagar hukumar ilimi da raya al’adu ta Majalisar Dinkin Duniya UNESCO, bayan ibtila’in gobara da ya abkawa Mujami’ar Notre Dame.
A jiya Juma’a Macron ya hadu da tawagar a fadarsa ta Elysee.
Tun a shekarar 1991, hukumar ta UNESCO ta saka Mujami’ar ta Notre Dame a jerin wuraren tarihi na duniya, wacce a yanzu bayanai ke nuni da cewa kashi biyu cikin ukun Cocin duk ya lalace sanadiyyar gobarar.
Shugaba Macron ya sha alwashin kammala sake gina Cocin nan da shekarar 2024, inda ake sa ran za ta kasance a kammale, nan da lokacin da kasar ta Faransa za ta karbi bakuncin wasannin Olympics da za a yi a lokacin bazara.
Wasu kwararru dai sun ce, kammala aikin Muja’mi’ar zuwa wannan lokaci, abu ne mai wuyar gani.
China Tayi Barazanar Watsi Da Matsayar Cinikayya Da Amurka
Kasar China ta gargadi Amurka cewa, ba za a aiwatar da duk wata matsayar cinikayya da aka acimma tsakanin kasashen biyu ba, muudar aka kara kudin fito da kuma daukar wadansu matakan da shugaba Donald Trump ya yi barazana a kan China.
China tayi wannan gargadin ne bayan ganawar sakataren harkokin kasuwanci na Amurka Wilbur Ross da mataimakin Firai Ministan kasar China Liu He a Beijing jiya asabar da nufin dinke barakar harkokin cinikayya tsakanin kasashen inda Beijing ta yi alkawarin rage rarar da ake samu a harkokin cinikayyarta.
Ross ya fada a farkon tattaunawar da aka yi a gidan baki na gwamnati dake Diaoyutai, kasashen biyu sun tattauna musamman kan kayyakin Amurka da China zata saya, sai dai an tashi tattaunawar ba tare da wata sanarwar hadin guiwa ba, kuma babu wani daga cikin bangarorin da ya yi wani Karin haske a kan tattaunawar.
China Ta Gargadi Amurka Cewa Duk Wata Yarjejeniyar Kasuwanci Da Suka Cimma Babu Sake
Ita kuwa kasar China gargadi ta yiwa Amurka cewa ta kwana da sanin duk wata yarjejeniyar kasuwancin da suka cimmawa tsakanin su to bafa wani sake, muddin ma shugaba Trump yaci gaba da aiwatar da barazanar sa ta kara kudin fito da wasu sauran matakai game da wannan matsaya da aka cimmawa na kasuwanci.
Wannan gargadin na zuwa ne bayan da sakataren cinikayya na Amurka Wilbur Ross shida mukaddashin Prime Ministan China Liu suka kammala wani sabon zagayen tattaunawa a jiya lahadi a Beijing, da zummar samun daidaito akan harkan kasuwanci tsakanin kasashen biyu.
A wannan tattaunawar dai ne Beijing tayi ta bayyana kudirin ta na kara sayen kayayyakin Amurka domin rage raran kasuwancin dake tsakanin ta da Amurka.
Yanzu haka dai raran kasuwancin dake tsakanin kasashen biyu yakai na dala biliyan 375 a cikin shekarar data gabata.
Sai dai har aka kammala wannan tattaunawar ba a fitar da sanarwan bayan taro na bai daya ba, haka kumababu bangaren daya bada cikakken bayanin yadda tattaunawar ta kasance.
Shirin Bude Ofishin Jakadancin Amurka a Birnin Kudus Na Gamuwa Da Tirjiya
Yankin Gabas Ta Tsakiya na shirin fuskantar shagulgula da kuma zanga-zanga zuwa ranar Litini a yayin da Amurka ke shirin bude Ofishin Jakadancinta a Birnin Kudus.
Kwararru sun ce shawarar da Shugaba Donald Trump ya yanke ta dauke Ofishin Jakadancin Amurka daga Tel Aviv zuwa Birnin Kudus, tamkar amincewa ce Amurka ta yi da Birnin na Kudus a matsayin babban birnin kasar Isira’ila, al’amarin da ya sha yabo daga Isira’ila ya kuma fusatar da Falasdinawa.
Birnin na Kudus dai ya zake zama fagen labari a daidai lokacin da Amurka ke shirin marabtar baki wajen sama da 800 a wurin bukin bude Ofishin Jakadancinta a kasar ta Isira’ila ranar Litini.
Ivanka, diyar Shugaban Amurka Donald Trump da mijinta Kushner za su kasance a wurin, a yayin da Trump kuma zai yi jawabi ta kafar vidiyo, inda zai jaddada al’amarin a matsayin cika alkawarin da ya yi a watan Disamba na 2017.
An Kara Kashe Wasu Falesdinawa 7 A Bakin Iyakar Gaza Da Izraila
Ma’aikatan kiwon lafiya na Falesdinu sunce sojojin Israela sun kashe Falesdinawa 7 a jiya jumaa lokacin da dubban su suka taru a bakin iyakar Isreala da Gaza.
Maaikatar kiwon lafiya ta kasar Faledinu tace cikin wadanda akakashen ko har da wani dan shekaru 16, kuma rahotanni sun bayyana cewa falesdinawa 408 ne aka jima rauni sakamakon wannan rikicin.
Wannan dai shi ya kawo adadin Falesdinawa 27 kenan aka kashe tun daga makan jiya lokacin da aka fara wannan zanga-zangar.
A jiya juma’a dai lokacin zanga-zangar sojojin Israela sun harba hayakin nan maisa kwalla, kana suka yi harbi da harsashin roba harma da harsashi na kwarai domin ganin masu zanga-zangar basu samu nasarar balle shingen bakin iyakar ba.
Domin ko masu zanga-zangar sun kona taya kusa da bakin iyakar, wanda wannan yasa hayaki ya tirnuke sama daf da bakin shingen dake bakin iyakar.
Sojojn Israela suka ce masu zanga-zangar sun ta jefar su da wasu abubuwan fashewa, yayin da wasun su ma sunyi kokarin tsallake shingen bakin iyakar.
Hatsarin Jirgin Ruwa Ya Halaka Mutum 94 A Iraqi
Akalla mutane 94 suka mutu a lokacin da wani jirgin ruwan fasinja da aka laftawa kaya fiye da kima, ya nutse a Kogin Tigris a kusa da birni Mosul da ke Iraki.
A jiya Alhamis jami’ai sun ce sama da mutum 180 ne a cikin jirgin, yayin da suke bukuwan sabuwar shekarar Kurdawa, da ake wa lakabi da “Nowruz," da kuma Ranar tunawa da Mahaifiya.
Da yawa daga cikin wadanda hadarin ya rutsa da su mata ne da kuma kananan yara da suka yi ta kokarin yin iyo a igiyar ruwa mai tafiya da sauri.
Shi dai Kogin Tigris, wanda aka fi saninsa da tafiya a hankali, yana kwarara ne da sauri kuma ya cika ya tumbatsa, saboda ruwan sama da aka yi da kuma dusar kankara da take narkewa daga tsaunukan kasar Turkiyya take kwarara cikinsa.
Jami’ai sun kuma gargadi mazauna birnin Mosul cewa ana tsammanin ruwan Kogin zai ciko, saboda an sako ruwa daga wani dam da ke kusa.
Yayin da ‘yan uwa da iyalai ke jiran karin haske game da wannan hadarin jirgi, akwai fargabar cewa adadin wadanda suka mutu ya karu.
Gobara A India Ta Lakume Rayuka Goma Sha Bakwai
Gobarar ta tashi ne a cikin wani otal mai suna Arpit Palace a wani bangare mai cike da jama’a a tsakiyar birnin Delhi, inda hotuna suka nuna yanda wutar take cinye ginin.
Mun tabbatar da wannan labarin tare da hukumomin asibitoci, da suka fada mana mutane 17 uka mutu ciki har da karamin yaro, inji Sunil Choudhary wani jami’in ‘yan kwana-kwana yana fadawa kamfanin dillancin labarai na AFP
Wasu kafafen labarai na cikin gida sun ce wata mace da danta sun mutu ne yayin da suka yi kokarin tserewa wutar suka tsallako a cikin taga.
Kasashen Renon Ingila Suna Taro A London
Wakilai daga kasashen nahiyar Afrika suna halartar taron kungiyar Commonwealth a birnin London da taken “abinda ya shafi kowa".
Batutuwan da za a tattauna a kai sun hada da, sauyin yanayi da inganta damawa da kowanne jinsi.
Maria Fernandez De la Vega, shugabar cibiyar matan Afrika ce ta gabatar da jawabin bude taron.
Tace a wannan lokaci da ake fuskantar rashin ba kowa dama ta bai daya, tilas ne mu ci gaba da tada muryarmu a kan wannan batun.
Tace hada hannun matasa da kuma mata zai bamu damar maida hankali kan Afrika.
Cibiyoyi kamar MDD da kuma KTA suna Magana a kan batun bada dama ta bai daya ga kowanne jinsi.
Kasashen kungiyar commonwealth, kasashe renon ingila ne, Birtaniya kuma tana kokarin sake kulla dangantaka da kasashen musamman a wannan lokacin da ta fice daga KTT.
Koriya ta Arewa Ta Soke Shirin Tattaunawa Da Koriya ta Kudu
Koriya Ta Arewa ta soke muhimmiyar tattaunawar da aka shirya cewa za ta yi jiya Laraba da Koriya Ta Kudu, sannan ta ce ya rage ga Amurka ta kula da makomar ganawar da za a yi tsakanin Shugaba Kim Jong Un da kuma Shugaba Donald Trump saboda atisayen hadin gwiwa tsakanin Koriya Ta Kudu da Amurkar.
Kamfanin Dillancin Labaran Koriya Ta Arewa ya ce atisayen, mai lakabin “Max Thunder" ba wani abu ba ne illa koyon dabarun mamaye Koriya Ta Arewa da kuma takala duk kuwa da irin cigaban da aka samu a dangantakar Koriya Ta Arewa da Koriya Ta Kudu.
Fadar Shugaban Amurka ta White House dai ba ta yi magana sosai ba illa kawai cewa da ta yi za ta cigaba da tattaunawa da kawayenta.
Shugaban Amurka Donald Trump Yace Bai Yarda Rasha Tayi Shisshigi Ba
Dukannin manyan hukumomin leken asirin Amurka sun hakikance cewa hukumomi a Moscow sun yi katsalandan a zaben, kuma batun ke kan gaba a binciken da ake gudanarwa da ya shafi jami’an Rasha da kuma ma’aikatan ofishin yakin neman zaben TrumpWakilan majalisar dokokin Amurka daga jam'iyun duka biyu, da kuma jami’an leken asirin Amurka sun kushewa kalaman Trump tun kafin ya kama hanyar komowa gida.
A halin da ake ciki kuma, kasashen Turai sun nuna kaduwa ganin yadda shugaban Amurka Donald Trump yake da sha’awar kulla dangantaka da Rasha da takwaran aikinsa Vladimir Putin, da suka hakikanta cewa, zai zama barazana ga harkokin tsaro.
Amurka Ta Bukaci Kungiyar Kasashen Nahiyarta Ta Dakatar Da Kasar Venezuela
Sakataren harkokin wajen Amurka, Mike Pompeo, ya yi kira ga kungiyar kasashen nahiyar Amurka ko kuma OAS a takaice, da ta dakatar da Venezuela daga kungiyar, har sai ta daidaita abin da Amurka ta kwatanta a matsayin “zaben bogi" da aka yi, wanda ya bai wa shugaba Nicolas Maduro sabon wa’adin mulki a watan da ya gabata.
Pompeo ya zargi gwamnatin Maduro da “rusa turakun dimokradiya" inda ya fadawa taron kungiyar ta OAS mai kasashe 34 cewa, “abin takaici ne idan aka yi la’akkari da cewa al’umar Venezuela sun fuskanci matsalar fadawa cikin matsalolin rayuwa.
"Wannan kira na Pompeo, ya jaddada kiran da mataimakin shugaban Amurka, Mike Pence ya yi a watan da ya gabata, na cewa a dakatar da Caracas daga kungiyar.
To sai dai martanin da kungiyar ta OAS ta mayarwa Amurkan, bai fito karara ya fayyace matsayarta, inda ta ce, idan har za a dakatar da kasar ta Venezuela, dole sai kungiyar ta yi zama na musamman - a gefen taron da ta saba yi, kafin a tattauna batun.
An Watsama Jama'a Barkonon Tsohuwa, Da Ruwan Zafi A Kan Titi
Yau Asabar Dubun-dubatar mutane ne ke zanga-zanga a sanannen titin birnin Faris, jami’an ‘yan sanda na harba musu barkonon tsohuwa da ruwan zafi, bayan sun tsallake shingen tsaro.
Wannan shine karo na uku a cikin makonni uku da jama’ar ke yin zanga-zangar, biyo bayan karin kudaden haraji da akayi, musamman akan man-fetur, da kuma gazawar shugaban kasar Emmanuel Macron.
Kamfanin dillancin labaran Associated Press, ya ruwaito cewar duk tashoshin jiragen kasa dake kusa da wajen taron na Champs Elysees, an rufesu saboda tsaro.
Mafi akasarin masu zanga-zangar suna sanye da riga mai ruwan kwai, dake da alamun wuta, wadda ake amfani da ita a motocin haya.
A satin da ya wuce ne masu zanga-zangar su kayi Aron-gama da jami’an ‘yan sanda, hukumomin sunce sama da mutane 8,000 ne su ka fito a birnin da ake kira Light City, a satin da ya gabata, wasu kuma sama da 100,000 a sauran sassan kasar.
Iran Na Mutunta Yarjajjeniyar Nukiliya - In Ji Hukumar Saka Ido
Hukumar Majalisar Dinkin Duniya da ke sa ido akan makaman nukiliya ta ja hankalin duniya yau Talata akan wani rahoto da daraktanta ya gabatar a shekarar 2015, wanda ya nuna cewa babu wasu kwararan alamu da ke nuna cewa Iran na wasu take-take da ke da alaka da kera makaman nukiliya bayan shekarar 2009.
Rahoton, wanda shugaban hukumar ta makamashin ‘Atom’ ta kasa-da-kasa da ake kira IAEA a takaice, Yukiya Amano ya gabatar, ya kawo karshen binciken da aka kwashe fiye da shekaru 10 ana yi game da zarge-zargen cewa Iran ta yi yinkurin kera makaman nukiliya, abinda Iran din ta sha musantawa.
Rufe binciken na zaman wani bangaren yarjejeniyar da Iran ta cimma da Amurka, da Burtaniyya, da China, da Faransa, da Rasha, da Jamus na takaita shirin nukiliyarta saboda ta sami sassaucin takunkumi.
Amana ya lura cewa Iran ta yi wasu ayyuka da ke da alaka da kera wasu abubuwa masu fashewa da karfin nukiliya, kafin shekarar 2003.
Amma wadannan ayyukan ba su wuce nazarin kimiyya ba da kuma samun kwarewar fasaha.
Afghanistan: Dan Kunar Bakin Wake Ya Kashe Mutane Da Raunata Wasu
Hukumomin Afgahnistan sun ce wani dan kunar bakin wake ya ta da wata damarar bam da ke jikinsa, a wani shingen bincike da ke kusa da wata makarantar sakandire a tsakiyar birnin Kabul.
Harin ya faru ne da tsakiyar ranar yau Litinin, a kusa da wani wuri da aka kammala wata zanga zanga da aka kwashe kasa da sa’a guda ana gudanar da ita.
Akalla mutum shida suka mutu, ciki har da mata uku da kuma wasu jami’an soji biyu, sannan wasu mutane 20 sun ji raunuka.
Tun da farko, daruruwan mutane sun hallara a yankin domin yin zanga zanga, kan yadda harkar tsaro ke tabarbarewa a wasu Larduna biyu da suka hada da Ghazni da Uruzgan da ke kasar ta Afghanistan.
Matsalar tsaron ta fi tabarbarewa ne a wata guduma mai dauke da tsirarun mabiya mazhabar Shi’ar na bangaren da ake kira Hazara.
Masu zanga zangar sun watse ne bayan da shugaba Ashraf Ghani ya yi musu magana ta wayar tarho, inda ya tabbatar musu da cewa za a turo karin dakaru a yankunan domin tabbatar da tsaron.
Zaben Zimbabwe: Har Yanzu Tana Kasa Tana Dabo
Wata kotu ta dage bikin rantsar da Emmerson Mnangagwa har illa masha Allah saboda ta kalubalance sakamakon zaben da aka yi ranar 30 ga watan Yulin da ya gabata​.
Everson Wishi, wani dan jam’iyyar ZANU-PF ne, ya ce “Jam’iyyar MDC ta garzaya kotu don kotun ta dakatarda rantsar da Mnangagwa a matsayin shugaban kasa.
A lokacin yakin neman zabensa, jagoran jam’iyyar MDC, Nelson Chamisa yayi barazanar hana ruwa gudu a kasar idan har bai ci zabe ba, to a ganina abinda yake yi kenan yanzu.
Hadakar Jam’iyyar adawa ta MDC ta ce dan takarar ta, Nelson Chamisa, wanda ya sami kashi 44 cikin dari na kuri’un da aka kada a hukumance, shine ya lashe zaben.
Wakilai masu sa ido na kasa-da-kasa sun yaba da yadda aka gudanar da zaben cikin lumana amma kuma sun nuna damuwa akan yanayin da aka gudanar da yakin neman zabe da zaben kansa.
Bam Ya Tashi A Garin San Antonio
Wani bam da aka nannade a cikin kwali ya tashi a wajen ginin ofishin aika sakonni da ake kira FedEx da turanci a daren jiya, kusa da birnin San Antonio, dake jihar Texas a Amurka, inda hukumomi ke kokarin gano ko harin na da alaka da wasu fashe-fashen bama-bamai da suka faru kwanan nan a birnin Austin, da shima yake a jihar ta Texas.
Mutum daya ya jikkata a harin da aka kai na baya-bayan nan.
Jami’an tsaron birnin tarayya na wurin da harin ya faru yanzu haka.
Rahotannin sun nuna cewa Austin aka shirya kai kwalin bam din, birnin da aka kai hare-haren bam har sau hudu a cikin watan nan.
Hukumomi sun ce mutane biyu, masu kimanin shekaru shirin da ‘yan kai ne harin na baya-bayan nan ya shafa, a babban birnin jihar dake kudu maso yammacin Amurka.
Babban jami’in ‘yan sandan Austin, Brian Manley ya ce duka mutanen biyu sun sami munanan raunuka sanadiyar harin da aka kai, amma suna samun sauki a wani asibitin garin da ake kula da su.
‘Yan sanda kuma na binciken yiwuwar ko harin bam din na da alaka da laifin nuna kiyayya.
Hare-hare uku da aka kai da farko sun kashe wasu Amurkawa bakar fata biyu, sai kuma wata tsohuwa ‘yar Hispaniyya dake asibiti rai hannun Allah.
Amma wadanda da hari na baya-baya ya shafa turawa ne.
Jam’iyyar Adawa Ta Lashe Yawancin Kujeru A Denmark
A yau Alhamis, Firam Ministan Denmark, Lars Lokke Rasmussen, ya sanar da cewa zai yi murabus, bayan da jam’iyyar adawar Social Democrats, ta lashe yawancin kujeru a zabukan da aka yi a kasar.
Jam'iyyar firam minister, Rasmussen ta Liberal, ta sami nasarar wasu kujerun, amma Jam'iyyar Danish Peoples Party, mai ra’ayin kishin kasa, da ta goyi bayan gwamnatin sa, ta sha kaye.
Jam’iyyar Social Democrat, ta samu kusan kuri’u kashi 26, cikin dari inda ta kasance a kan gaban duk sauran jam’iyyun kasar, abinda kuma zai ba Mette Frederiksen ‘yar shekaru 41 da haihuwa, damar zama firam Minista, mafi karancin shekaru da aka taba samu a kasar.
Taliban Ta Ce Ta Fara Tattaunawa Da Amurka a Afganistan
Kungiyar Taliban shiyyar Afghanistan ta tabbatar cewa ta shiga tattaunawar kai tsaye da Amurka a kasar Qatar a wannan mako mai shudewa, kan yadda za a daidaita saboda a kawo karshen yakin da aka shafe shekaru 17 ana yi a kasar ta Afghanistan.
Wani babban jami'in kungiyar Taliban ya gaya wa Muryar Amurka jiya Jumma'a cewa, Mataimakin Mukaddashin Sakatare Mai Kula da Kudanci da kuma Yankin Tsakiyar Asiya, shi ne ya jagoranci tawagar ta Amurka a ganawar ta Doha.
Da ya ke magana bisa sharadin sakaya sunansa, wani babban jami'in kungiyar Taliban ya yi bayanin cewa taron na sharar fage, ya mai da hankali ne kan yadda za a yi shinfida mai kyau don tuntuba da kuma ganawa ta gaba tsakanin Amurka da Taliban din.
To amma Ma'aikatar Harkokin Wajen Amurka ta ki cewa komai kan wannan rahoto na ganawa tsakanin Amurka da mayakan Taliban.
London Na Shirin Gangamin Kin Amincewa Da Zyarar Donald Trump
Magajin Garin London ya amince da bukatar wasu masu zanga-zanga ta su saki wani balam-balan mai siffar Shugaban Amurka Donald Trump a fusace, saye da kamfai tamkar dan bomboi, yayin da Shugaban na Amurka zai kai ziyara a London, babban birnin kasar Burtaniya.
Balam-balam din mai tsawon mita 6 zai bi ta kan ginin Majalisar Dokokin Burtaniya da misalin karfe 9:30 na safe agogon yankin, a ranar 13 ga watan Yuli da za a yi zanga-zangar.
"Magajin Garin na goyon bayan zanga-zangar lumana tare kuma da sanin cewa hakan na iya haifar da wani abu,"a cewar ofishin Magajin Garin na London Sadiq Khan a jiya Alhamis.
Leo Murray, dan rajin da ya jagoranci kirkiro balam-balam din, wanda ake wa lakabi da "Trump Dan Bomboi," ya yi amfani ne da kafar internet wajen tara kudi dala dubu ashirin wajen gina, abin da ya kira, "balam-balam dinmu mai tsawon mita 6 kuma mai ruwan doruwa mai siffar dan bomboi mai mugunyar fuska da guntayen yatsu, wanda zai bi ta kan tsakiyar birnin London yayin da Trump ke kai ziyara.
"A yayin ziyarar ta tsawon kwanaki uku.
Trump zai gana da Sarauniya Elizabeth da Firayim Minista Theresa May.
Birtaniya Zata Mayar Wa Rasha Martani
Firayim ministar Bitrtaniya, Theresa May, tayi alkawarin daukar matakin da ya dace domin mayar da martani, muddin aka gano cewa Rasha ce ke da alhakin sa wa wani tsohon dan leken asirin Rasha da diyarsa guba.
‘’Amma bari kar muyi riga malam masallaci, bari mu ba ‘yan sanda lokaci, da kuma damar gudanar da dukkan binciken da ya dace" in ji firayim ministar a lokacin da take magana da gidan telebijin na ITV jiya alhamis.
‘’Ba shakka idan ta kai na a dauki mataki, gwamnati ba zata yi kasa a guiwa ba, zamu yi hakan a lokacin da ya dace, wannan kuma zai dogara ne akan irin kwararan hujjojin da muke dasu’’.
Sakatariyar Harkokin cikin gidan Britaniya, Amber Rudd, ta shaidawa majalisar dokoki cewa, ‘’Amfani da iskar guba mai lalata jijiyoyin jikin bil Adama, babban laifi ne na ganganci a Britaniya.
Wannan yunkurin yin kisa ne ta muguwar hanya cikin bainar jama'a.
"Wani Jami'in ‘yan sanda ya fadawa kafar yada labarai ta SKY NEWS cewa adadin mutane 21 ne suka samu rauni sakamakon shakar wannan mugun sinadarin da aka baza shi kusa da wani shagon sayar da kaya a birnin Salisbury na kudancin Britaniya.
Har yanzu wasu mutane 3 suna asibiti, watau mutumin da a bisa dukkan alamu aka nemi kashewa, tsohon mai leken asiri na kasar Rasha Sergei Skripal, da diyar sa Yulia, da wani dan sandan kasar Birtaniya Nick Bailey wanda yayi kokarin taimaka musu bayan ya fahinci cewa sun yanke jiki sun fadi ba cikin hayacinsu ba.
Wani wanda yaga abinda ya faru ya fada wa wani dan jaridar kasar Birtaniya cewa Yulia Skripal ta some, bakinta na kumfa, kuma idonta a bude, amma ya kafe.
Ya ce shi kuma mahaifin nata, ya sandare, hannuwansa ba su iya motsi, idonsa na kallon wuri guda ba ya motsi kamar matacce.
Shi dai Skripal da diyarsa har zuwa yammacin jiya alhamis ba su cikin hayyacin su, Shi ma Bailey yana cikin mawuyacin hali, amma an ce idonsa biyu yana iya gani.
Faransawa Na Zanga-zangar Nunawa Shugaban Kasarsu Bijirewa
'Yan sanda sun yi ta jefa barkonon tsohuwa da ruwan zafi a shaharren wurin saboda su kori masu zanga-zangar daga ofishoshin Shugaban kasa da ke fadar Elysees Palace.
Dubban mutane ne dai su ka taro a Paris babban biirnin Faransa don yin zanga saboda karin kudin man fetur da aka yi.
Akalla Mutane takwas, ciki har da ‘yan sanda biyu sun rauni a jiya Asabar, a cewar hukumomi.
Tun lokacin da aka fara gudanar da wannan zanga-zangar mako guda da ya gabata, mutum biyu sun rasa rayukansu, lokacin da kusan masu zanga-zangar dubu 250 sanye da riguna masu ruwa dorawa, yawancinsu daga yankunan karkara suka rufe hanyoyi a fadin kasar.
Wani Harin Kunar Bakin Wake Ya Kashe Jami'an Soji A Kabul
'Yan sanda a Afghanistan, sun ce, wani harin kunar bakin wake rataye da bam, a kusa da wata makarantar horar da sojoji a Kabul, ya kashe a kalla jami’an tsaro shida, wasu 16 kuma sun jikkata.
Ma’aikatar harkokin cikin gidan kasar, ta tabbatar da harin bam din, na yau Alhamis a bakin kofar jami’ar Marshal Fahim National Defense, da ke babban birnin kasar, amma ba ta bada karin bayani ba.
Wasu jerin hare-hare da aka kai kwanan nan a Kabul, sun kashe mutane da dama, ciki har da wani babban malamin addinin Islama.
Sojojin Afghanistan, sun kai farmaki a wata cibiyar tsare mutane ta ‘yan Taliban, a kudancin lardin Zabul, dake fama da tashin-tashina, inda suka sako 'yan fursunoni 18, ciki har da jami’an tsaro 12.
MDD Ta Yi Kira Ga Bangarorin Syria Da Su Guji Tsunduma Yaki
Guterres ya shaidawa manema labarai jiya Talata cewa, “Idlib ne gari daya tilo da ya rage daga cikin yankunan da aka haramta tada hankali a Syria, kuma bai kamata a maida wurin wurin da ake zubar da jini ba.
"Kimanin farin kaya miliyan uku ne ke zaune a arewa maso yammacin yankin, kuma MDD ta sha gargadin cewa za a jefa al’umma cikin matsanancin kuncin rayuwa idan aka kai harin soji a wurin.
Rasha da Iran da kuma Turkiya sune aka dauka a matsayin kasashen dake tabbatar da kiyaye yarjejeniyar haramta bude wuta a yankin.
Sune suka sa ido wajen kulla yarjejeniyar kebe yankunan a Syria da zai zama mafi kwanciyar hankali ga farin kaya.
Yankunan sun hada da Idlib, da Hama da gabashin Gouta da kuma kudancin Syria.
A halin yanzu dai, Idlib kadai ta rage inda ake kiyaye wannan yarjejeniyar, sojojin sun kwace sauran garuruwan, suka maidasu karkashin ikon gwamnati.
Jawabin Trump A Babban Taron Kolin Majalisar Dinkin Duniya
A jawabinsa shugaba Trump ya bayyana irin nasarorin da gwamnatinsa ta samu, kamar raguwar marasa aikin yi da samar da samar da ayyukan yi da sana’o’i.
Ya ce cikin shekaru uku an samarwa da Amurkawa miliyan shida da ayyukan yi.
Trump , ya kara da cewa kazalika Amurka ta shiga jerin kasashen da ke samar da Man Fetur a Duniya, inda wannan ya nuna nasara ce da aka samu a karkashin gwamnatinsa.
Sannan ya yi magana akan kasuwanci, inda ya ce shekara da shekaru ke nan, kusan shekaru 10 Amurka tana iyakacin bakin kokarin ta, don inganta huldar kasuwancinta da sauran kasashe, musamman makwabtanta da suka hada da Mexico da kuma Canada.
Ya ce suna ci gaba da tattaunawa akan irin wadannan abubuwa.
Shugaba Trump, ya kara da cewa Amurka za ta hadin gwiwa da kasar Birtaniya, a lokacin da take kokarin ficewa daga kungiyar Tarayyar Turai.
Ya nuna cewa akwai wasu aiyuka, ko hulda na kasuwanci da za suyi da Birtaniyar.
Batun huldar kasuwanci da Trump ya yi akan huldar Amurka da kasar China, ya ce tun shekarar 2001 da China ta shiga cikin kungiya ko cibiyar kasuwancin Duniya, ake ganin cewa China za ta samu bunkasar tattalin arziki, da fadada hanyoyin kasuwancinta.
Amma bayan kusan shekaru 20, sai abubuwa suka canza maimakon aga bunkasar arziki da fadadawar kasuwancinta, sai China ta zo tana cutar Amurka da sauran kasashen Duniya.
Shugaban Trump bai ambaci wani abu na musamman tsakanin Amurka da Najeriya ba, ko wasu kasashen Afirka.
Sai dai ya ce akwai tanadi da ake yi domin bunkasa kasuwanci tsakanin Amurka da wasu kasashe da dama a Duniya.
Amurka Na Iya Cimma Matsaya Da China Nan Ba Da Jimawa Ba - Trump
Shugaba Donald Trump ya ce Amurka na iya cimma matsaya da kasar China a gobe, don warware rashin jituwar da ke tsakanin manyan kasashen mafiya karfin tattalin arziki a duniya, akan huldar kasuwanci.
Ya kuma zargi kasar China da cewa ita ce ba ta son bangarorin biyu su cimma matsaya.
A wasu jerin sakonni da ya wallafa a shafinsa na Twitter a yau Talata, shugaba Trump ya nuna cewa matakin da Amurka ta dauka a yanzu shi ne “matakin da ya fi dace wa fiye da duk matakin da za mu dauka.
"Ya kuma kara jaddada cewar karkashin mulkinsa, babu wata kasa da za ta sake kwarar Amurka, idan ana maganar kasuwanci.
Kalaman na Trump na baya bayannan, suna zuwa ne, bayan da ya kara yawan haraji akan kayan China na kimanin dalar Amurka billiyan $200 da ake shigowa da su Amurka, kana da kara harajin akan kayan Chinar da suka kai na kimanin dala billiyan $300.
Ita ma China ta rama da dora haraji akan kayan Amurka da ake shiga da su kasarta da suka kai na dala biliyan $60.
Amurka Na Iya Mayar Da Martanin Harin Da Aka Kai Wa Saudiyya
Shugaban Amurka, Donald Trump, ya ce sojojin Amurka sun “kintsa da cikakkun makamai" don mayar da martani akan hare haren da aka kai a daya daga cikin matatun man Saudiyya mafiya girma, da kuma wurin da ya fi samar wa duniya danyan mai.
“Mu na da hujjar yin imanin cewa mun san wanda ya aikata," abin da Trump ya rubuta kenan ta kafar Twitter jiya Lahadi da yamma.
Shugaban kasar ya kuma kara da cewa yana jira ya ji daga Saudiyya game da wadanda su ka yi imanin su suka shirya harin kuma “a bisa wane sharadi zamu dauki mataki.
Tun da farko, Sakataran Harkokin Wajen Amurka, Mike Pompeo, ya wallafa wani sakon Twitter mai cewa “Yanzu Iran ta kaddamar da wani mummunan hari akan wurin da ake samar da makamashi a duniya," wanda bai yi la'akari da ikirarin 'yan tawayen Houthi na Yemen masu samun goyon bayan Iran cewa su su ka kai harin da jirage marasa matuka ba.
Sai dai Iran ta kira zargin cewa ta na da hannu a harin da cewa "gagarumar karya ce.
Iran Ta Gargadi Amurka Kan Ficewa Daga Yarjejeniyar Nukiliya
Sakataren harkokin wajen Birtaniya na kokarin yin kamun kafa wajen gwamnatin Shugaban Amurka, Donald Trump domin Amurka ta ci gaba da kasancewa a cikin yarjejeniyar shekarar 2015 da aka kulla tsakanin Iran da manyan kasashen duniya kan tsagaita harkokin nukiliyar ta domin saukaka ko cire takunkumin da aka saka mata.
Dangane da hakan ne, Boris Johnson zai tattauna da mataimakin shugaban kasar Amurka Mike Pence da mai bada shawara kan harkokin tsaron Amurka John Bolton a yau Litinin kuma maganar Iran na cikin manyan batutuwan da za’a tattauna akai, a cewar ofishin Johnson.
Shugaban Amurka na yawan sukar lamirin abinda ya kira yarjejeniya maras kyau wacce a ranar 12 ga watan Mayu zai yanke hukunci kan ko zai sabunta ta ko kuma ficewa daga cikinta.
A jiya lahadi ne Shugabn kasar Iran Hassan Rouhani ya bayyana cewa idan Amurka ta janye daga yarjejeniyar zata nadamar da bata taba yi ba.
Kasar Spain Ta Ceto Bakin Haure Daga Teku
Jami’ai a kasar Spain sun ceto kimanin bakin haure 550 da suke bulaguro mai hadari a kan tekun meditareniya yayin da suke kokarin tsallakawa daga arewacin nahiyar Afrika a cikin kwale-kwale.
Jami’an sun ce bakin haure sun cika jiragen kwale-kwale 17, kuma uku a ciki sun niste cikin tekun sakamakon yanayi mara kyau.
Hukumomin na Spain sun ce galibin wadanda suka ceton sun fito ne daga arewacin Afrika da kudancin saharar Afrika.
Spain tana kan gaba wajen zama matattarar bakin haure masu kokarin shiga nahiyar Turai domin kaucewa yaki, da ta’addanci da kuma talauci da suke fama da shi a kasashensu.
Sai dai har iyau Italiya ce tafi kaurin suna wurin ga bakin hauren saboda tsibiran Italiya sun fi kusa da gabar tekun arewacin Afrika.
An Yiwa Fursunoni 8,500 Ahuwa a Myanmar
Shugaban Myanmar Win Myint, ya sanar yau Talata cewa ya yi afuwa ga fursunoni 8,500.
Wani mai magana da yawun gwamnatin kasar ya ce ahuwar da za a yi za ta shafi ‘yan kasashen ketare su 51 da kuma mutane 36 da wata kungiyar sa ido wadda mazauninta ke Thailand ta ce fursunonin siyasa ne.
Wannan umurnin bai shafi wasu ‘yan jaridar Reuter’s su 2 dake fuskantar tuhuma akan mallakar wasu takardun bayanan sirri na kasar ba.
‘Yan jaridar na hada rahoto ne akan mummunan farmakin soja da aka kai jihar Rakhine, wanda ya sa daruruwan Musulmin Rohingya tsallakawa zuwa kasar Bangladesh tun daga watan Agustan shekarar da ta gabata.
Sojojin Ruwan Kasar Indonesia Sun Gano Wata Na'urar Bayanan Jirgin Sama a Cikin Teku
Kwararrun sojojin ruwan kasar Indonesia sun ce sun gano daya daga cikin bakaken akwatinan nadar bayanan jirgi daga tarkacen jirgin saman Lion Air mai lamba JT-610, wanda ya fada cikin tekun Java ‘yan mintoci kadan bayan tashinsa daga Jakarta a safiyar ranar Litinin.
Masu linkayar sun fadawa manema labaran tashoshin talabijin na kasar yau Alhamis cewa sun gano daya daga cikin na’urar nadar bayanan jirgin a can kasan teku sun kuma fito da ita.
Ma’aikatan ceto na ta aiki ba dare-ba-rana don gano tarkacen jirgin samfurin 737 Max 8, sun kuma gano na’urorin nadar bayanan jirgin, dake dauke da muhimman bayanai akan takaitaciyyar tafiyar da jirgin yayi, ciki harda magangannun karshe da matukin jirgin yayi da masu sa ido akan jirage dake kasa, a lokacin da ya nemi ya koma tashar jirgen saman.
Hukumomi sun fada jiya Laraba cewa, suna kyautata zato sun iya gano daidai inda jirgin saman na Lion Air yake a cikin teku, wanda ya bace daga na’urar bayanan wurin da jirgi yake bayan tashinsa zuwa tsibirin Bangka-Belitung dake kusa da Jakarta.
Trump Ya Karyata Zargin Cacaccar May
Shugaban Amurka Donald Trump jiya Jumma'a ya bayyana dangantakar Amurka da Burtaniya a halin yanzu a matsayin wacce ke da muhimmanci fiye da yadda ya taba faruwa a tarihi, ya na mai karyata rahotannin da ke nuni cewa dangantakar kasashen ta dada tsami sanadiyyar wasu kalamansa da aka buga a daya daga jaridun da su ka fi fice a kasar.
Trump, wanda ke tsaye ganga da Firaministan Burtaniya a harabar rukunin gidajenta na Chequers, ya kare kalaman nasa da ke cikin hirar da jaridar ta yi da shi, kalaman da wasu ke ganin ka iya gurgunta tasirin Firaminista Theresa May.
"Jaridar ba ta fadi wasu abubuwan da na fada game da Firaministyar ba alhalin kuwa na fadi mashahuran abubuwa," abin da Trump ya fada kenan yayin da ya ke kare kansa a tambayar da aka masa kan malamansa na caccakar Firaminitar da Jaridar The Sun ta buga.
Hatsarin Jirgin Sama Ya Yi Sanadiyar Rayuka a Rasha
A cewar kafafen yada labaran Rasha, wani kamfanin sufurin jiragen sama a Rasha Aeroflot keda jirgin kuma yana dauke da fasinjoji 73 da ma’aikatan jirgin guda biyar.
Wasu matasa biyu da daya a cikin ma’aikatan jirgin suna cikin wadanda suka mutu, inji kwamitin binciken Rasha.
Jirgin ya bar filin saukar jiragen saman Moscow da karfe shida na yamma agogon kasar zuwa birnin Murmansk dake arewacin kasar.
Bayan wani lokaci kalilan da tashin jirgin sai matukan jirgin suka sanar an samun tangardar na’ura don haka akwai bukatar saukar gaggawa.
A yunkurin saukar ne sai injin jirgin ya kama da wuta ya yin da jirgin ya sauka a cewar kafafen yada labarai.
Kwamitin binciken Rasha yace ya bude bincike ko akwai wani aikata ba daidai ba a wannan hatsari.
Koda yake ya zuwa yanzu ba a gano musabbabin hatsarin ba.
Mumunar Tarzoma Ta Sake Kunno Kai A Kudancin Phillipines
Mumunar tarzoma ta sake kunno kai a wasu yankuna na kudancin Philippines, duk da yarjejeniyar yancin cin gashin kai da aka kulla da wasu kungiyoyin musulmai.
Hukumomi suna hangen ta’adancin daga kungiyoyin siyasan da basu sa hannu akan yarjejeniyar ba.
A karshen watan Augusta da farkon watan satumba, an samu hare haren bam har sau biyu a lardin Sultan Kudarat dake kudancin philippines, inda daya daga cikin harin ya hallaka mutane 2, 30 kuma sun rautana.
Rihottanin cikin gida sun bayyana cewa harin na biyu ya kashe mutane ukku ya kuma jikkata mutane bakwai bayan da bam din ya tarwatshe a garin Santos inda yabar mutane da fargabar tunanin harin zai iya dunga afkuwa akai akai.
Wannan harin ya faru ne bayan shekaru da dama ana rikici a tsiribin Mindanoa inda mutane 1,200 suka mutu a dalilin fada tsakanin yan tawaye musulamai da suke son Karin albarkatun a yankin su da Kiristoci masu rinjaye ke iko da su.
Iran Na Barazanar Komawa Ga Shirinta Na Nukiliya
“Idan kasashen Turai da Amurka ba su son sauke nauyin da ya rataya a wuyansu … mu ma za mu rage naukar namu nauyin mu kuma maida yanayin zuwa yadda ya ke shekaru hudu da su ka gabata," abin da kamfanin dillancin labaran kasar Iran na IRNA ya ruwaito mai magana da yawun cibiyar shirin nukiliyar Iran na fadi kenan.
Ya kara da cewa, “Wannan matakin bai wuce ka’ida ba.
Dalilin haka shi ne a samu damar gwada hanyar diflomasiyya saboda ‘yan daya bangaren su koma hayyacinsu su sauke nauyin da ya rataya a wuyansu.
Yarjajjeniyar ta 2015 ta tanaji cewa Iran ta rage inganta sinadarin uranium a madadin samun sassaucin takunkumi da za ta yi daga Amurka da sauran kasashe biyar da su rattaba hannu kan yarjajjeniyar - irinsu Burtaniya da China da Faransa da Jamus da kuma Rasha.
Shugaba Trump ya kira yarjajjeniyar “mugun aiki," sannan ya janye Amurka daga ciki tun bara, sannan ya kuma sake kakaba ma Iran takunkumi.
Amurka Bata Amince da Bukatar Kasashen Turai akan Iran ba.
Rahotanni sun bayyana cewa Amurka ta yi watsi da kiran da kasashen Turai kawayenta suka yi gareta, akan a fidda su daga takunkumin da Amurka din ta sanyawa kasashen dake harkokin kasuwanci da Iran.
A cewar jami’an diplomasiyya da wasu kafofin gwamnati, sakataren harkokin wajen Amurka, Mike Pompeo da sakataren baitulmanin Amurka Steven Mnuchin sun rubuta wata wasika zuwa ga Burtaniyya, da Faransa, da Jamus akan cewa Amurka ba zata bada kariya ga kasashen dake yin huldar kasuwanci da Iran ba.
“Pompeo da Mnuchin sun fada a wasikarsu, da gidan talabijin din NBC ya bada rahoto akai, cewa suna neman su sanya takunkumin toshe hanyoyin samun kudade da ba a taba sanyawa ba a baya akan gwamnatin Iran.
"Sai dai kuma, Amurka ta ce zata rage wasu daga cikin matakan a bisa ga dalilan tsaron kasa da kuma bukatar bada taimakon agaji ga masu bukata.
Wannan wasikar dai maida murtani ne ga bukatar da Burtaniyya, da Faransa, da Jamus suka gabatar a watan da ya gabata.
Pakistan: An Kama Malamin Da Ake Zargi Da Kafa Kungiyar 'Yan Ta'adda
An kama wani malamin addinin Islama wanda ake zargi da kafa wata kungiyar ‘yan ta’adda wacce aka dora mata laifin harin Mumbai da aka kai a shekarar 2008.
Hukumomin Pakistan sun ce an kama Hafiz Saeed a yau Laraba a mahaifarsa da ke Lardin Punjab a kusa da wani gari da ake kira Gujranwala.
Ana zargin kungiyar Saeed mai suna Lashkar-e-Talib da kai hare-hare a cibiyar kasuwancin kasar ta India, wadanda suka hallaka sama da mutum dari 170 suka kuma jikkata sama da mutum 300 cikin kwanaki hudu.
Amurka ta yi tayin ba da tukwicin dala miliyan goma ga duk wanda ya ba da bayanan da za su kai ga kama Saeed.
Wannan kamu da aka yi wa Saeed, na zuwa ne kwanaki kafin ziyarar da Firai minista Imran Khan, zai kawo nan Washington.
Ana Barin Wuta a Gabas Ta Tsakiya
Firaministan Isira’ila Benjamin Netanyahu, ya ce ya bai wa rundunar sojin kasar umurnin cigaba da kai hare-haren jiragen sama kan ‘yan gwagwarmaya da makami da ke Gaza, da kuma umurnin tura tankokin yaki da atilare da sojoji zuwa kan iyakar Gaza din.
‘Yan gwagwarmaya da makamin sun yi ta harba rokoki jiya Asabar daga Zirin Gaza wanda je karkashin ikon Hamas zuwa kudancin Isira’Ia.
Isira’ila kuma ta mai da martani da hare-haren jiragen sama da tankokin yaki.
Ma’aikatar Lafiya ta Gaza ta ce Falasdinawa hudu sun mutu, ciki har da wata mata mai ciki da wani jinjiri.
Isira’ila ta ce ta hallaka ‘yan gwagwarmaya da makami guda 8.
Rokokin Hamas din sun hallaka wani dan Isira’la sannan akalla wasu mutane hudu sun ji raunuka.
Amurka Tana Zargi Iran Da Kai Hari A Kan Jiragen Dakon Mai
"Lallai muna bukatar daukar karin matakai, saboda idan al’amura suka ci gaba da rincabewa, amma kuma yakamata mu fadada neman hadin kan kasashe a kan wannan batu" inji Shanahan a jiya Juma’a.
Amurka tana dora laifin kai harin ne a kan kasar Iran kuma sojoji sun fitar da wani hoton bidiyo dake nuna wasu mutane a cikin wani jirgin Iran mai sintiri suna fitar da wasu abubuwar fashewa a cikin jirgin dakon man mai suna Kokuka Courageous.
Wani kamfanin jiragen ruwa na kasar Japan Kokuka Sangyo ne ke mallakar jirgi daya na dakon man kana kamfanin Front Altair na kasar Norway ne ke mallakar dayan jirgin.
Kamfanin dillancin labaran Iran tace sojojin ruwan Iran sun ceto ma’aikatan jiragen ruwan dakon man 44.
Yarjejeniyar Nukiliyar Iran: Sauran Kasashen Duniya Sun Ce Ba Ta Mutu Ba Tukunna
Bayan da Shugaban Amurka Donald Trump ya yanke shawarar janyewa daga yajejeniyar da kasashen duniya su ka cimma kan nukiyar Iran, sauran kasashen da su ka rattaba hannu kan yarjajjeniyar sun fadi yau Laraba cewa har yanzu su na cikin yarjejeniyar.
Ministan Harkokin Wajen Faransa Jean-Yves Le Drian ya gaya wa gidan rediyon RTL cewa yarjajjeniyar na nan daram.
Ya ce Firaministan Faransa Emmanuel Macron da Shugaban Iran Hassan Rouhani za su yi jawabi a yau dinnan Laraba, kuma Ministocin Harkokin Wajen Faransa da Burtaniya da Jamus za su tattauna da jami’an gwamnatin Iran ranar Litini mai zuwa.
Baya ga wannan fafatukar da ake yi a diflomasiyyance, Ministocin Harkokin Wajen Jamus da na Rasha za su gana ranar Alhamis a birnin Moscow da na Iran don gabatar da shawararsu.
Ma’aikatar Harkokin Wajen China ta sha alwashin cigaba da mutunta yarjajjeniyar ta 2015 wadda ake kira JCPOA a takaice, sannan ta ce ta yi takaicin shawarar da Trump ya yanke ta ficewa.
Wata takardar sanarwar hadin gwiwa ta Kungiyar Tarayyar Turai, ta ce zuwa yanzu dai yarjajjeniyar ta JCPOA ta cimma burinta na tabbatar da cewa Iran ba ta gudanar da shirin nukiliya ba, kuma dage takunkumin da aka yi ma Iran ya inganta harkokin kasuwanci da diflomasiyya.
Wannan matsayin ya sha banban matuka da na Trump, wanda jiya Talata ya kira yarjajjeniyar, “mashiririyar yarjajjeniyar da ke amfanar bangare guda kawai, wadda sam bai kamata ace ma an taba yin irinta ba.
Sarkin Japan Ya Sauka Daga Karagar Mulki
Sarkin Japan Akihito ya yi murabus daga gadon sarautarsa don ya mikawa babban dansa.
Yayain da yake jawabinsa na karshe daga fadarsa da ke birnin Tokyo a yau Talata, Akihito ya bayyana godiyarsa ga mutanan Japan na irin goyon bayan da suka ba shi na tsawon shekaru 30 da ya yi a matsayin sarki.
Ya ce ya ji dadi cewa ya samu damar yin aikinsa tare da cikakken goyon baya da kuma yarda daga mutanensa.
Yarima mai jiran gado Naruhito zai zama sabon sarki lokacin da wa’adin mulkin Akihito a hukumance zai kawo karshe a tsakar daren yau.
Duniya Na Ta Ta'aziyyar Rasuwar Kofi Annan Tare Da Jinjina Masa
Jinjina da ta’aziyya na ta kwararowa daga sassa dabam-daban na duniya, game da tsohon Sakatare Janar na Majalisar Dinkin Duniya Kofi Annan, wanda ya rasu jiya Asabar bayan wata ‘yar gajeruwar jinya, ya na mai shekaru 80 a duniya.
Sakatare-Janar na Majalisar Dinkin Duniya na yanzu, Antonio Guterres, ya bayyana marigayi Annan da “abin koyi wajen ayyuka na gari" ya kara da cewa, “Kofi Annan ya kasance Majalisar Dinkin Duniyar kanta, ta fuskoki dabam-dabam.
"Shugaban kasar Ghana, Nana Akufo-Addo ya ba da sanarwar ware mako guda na makokin abin da ya kira, “Daya daga cikin ‘yan kasa mafi shahara" sannan ya yi nuni da cewa Annan ya kasance mutumin da ya yi matukar imanin cewa, mutanen Ghana na da kokarin shata ma kansu lawali mai fa’ida da kawo cigaba.
Tsohon Shugaban Amurka Barack Obama ya ce Annan ya kasance kwararren jami’in diflomasiyya mai son agazawa wanda yayi aiki tukuru a Majalisar Dinkin Duniya.
Ita ma Jakadiyar Amurka a Majalisar Dinkin Duniya, Nikki Haley, ta ce Annan ya sadaukar da ransa wajen kokarin mai da duniya wuri mai cike da salama, ya na mai kare mutunci kowani dan adam.
Wadannan kalaman sun yi mawafaka da na Shugaban kungiyar Tarayyar Turai Jean Claude Juncker da sauran masu fadi a ji a duniya.
Rikici a Harkokin Cinikkayya Da Siyasa Na Barazana Ga Tattalin Arzikin Duniya - Ministocin G20
A ranar Lahadi ministocin suka yi wannan furuci bayan taron kwanaki biyu da suka yi a birnin Buenos Aires na kasar Argentina.
A sanarwar bayan taron da suka gabatar,Ministocin sun jadadda bukatar dake akwai na karfafa yin shawarwari da daukan matakan magance wannan barazana da kara karfafa guiwa.
Ministocin da suke wakiltar kasashe masu arzikin masana’antu da masu tasowa, sun baiyana cewa tattalin arzikin duniya yana bunkasa, to amma sun baiyana damuwa akan abinda suka kira kasada ko kuma barazana na gajere da matsaikacin lokaci.
Basu ambaci Amurka a sanarwar bayan taro ba, amma wasu daga cikin su, basu ji dadin matsayin shugaban Amurka Donald Trump akan kudin fito daya karawa kayayyakin da China da kuma turai suke sayarwa Amurka ba.
Shugaban Kasar Cambodia Ya Sake Lashe Zabe
Jam’iyya mai mulki a kasar Cambodia ta bayyana cewa, ta lashe dukan kujerun majalusar kasar, abinda ya maida kasar karkashin jam'iyya daya.
A zaben da kungiyoyin fafutuka suka aibata domin dakatar da babbar jam'iyyar adawa, jam'iyyar Cambodians Peoples party tace yanzu ita ke da gaba daya kujerun majalisar kasar 125.
A wata kididdiga da jam'iyyar ta CPP tayi, an gano cewa, mafi yawancin masu zabe sun fi sha'awar kauracewa zaben duk da barazanar da gwamnati tayi akan duk wanda yayi hakan.
A lokacin da aka tambayi kakakin jam'iyyar ko sakamakon zai nuna rashin gaskiya a cikin zaben?
Ya bayyana cewa jam'iyyar sam bata damu da suka ba.
Firayim Ministan Cambodia Hun Sen na gab da dorawa a kan shekaru 33 da yayi yana mulki da karin wani wa'adin mulki na shekaru 5, ba tare da hamayya ba.
Duk da kuwa kananan jam'iyyu 19 ne suka fafata a zaben, basu samu wani kaso na kirki ba.
An Kama Babbar Jam'ar Kanfanin Fasaha Ta Huawei A Canada
A cikin dakin kotun da ya cika makil da jama’a a Vancouver a Canada, wani lauyan gwamnatin kasar ya musunta baiwa Meng Wanzhou, babbar jami’an kudi na katafaren kamfanin fasaha na kasar China Huawei beli a jiya Juma’a, yayin da ake nazarin yiwuwar mikata ga Amurka kuma yace tana da hadari ga sufurin jirgin samaLauyan mai shigar da karar yace Amurka tana neman Meng bisa zarginta da yaudarar ma’aikatun kudi a kan huldan Huawei da wani kamfanin fasaha na SkyCom dake Hong Kong da ake zarginsa da sayarwa Iran wasu na’urar fasaha da Amurka ta kera, wanda hakan ya sabawa takunkumin cinikayya da Amurka ta kakabawa Iran.
Kama Meng a birnin Vancouver da Amurka ta buakaci hakan daga Canada, ya zo da mamaki ga kasuwar hada-hadar kudi, bayan Shugaba Donald Trump da takwarar aikinsa na China Xi Jinping sun amince a kan wata yarjejeniyar ciniki a karshen mako a Argentina.
Hizbolla a Brazil
Jami’an yan sandan Brazil sun kama wani mutum dan kasar Labanon wanda Amurka ke zargin yana daya daga cikin manyan masu daukar nauyin kungiyar Hezbollah wato sojojin sakai na Lebanon.
An tsare Assad Ahmad Barakat a jiya Juma’a ne a birnin Foz do lguacu na Brazil, birnin da iyakokin kasashe uku na Brazil da Argentina da Paraguay suka hadu.
Yankin dai dama yayi kaurin suna a matsayin matattarar yan fasa kwauri, da masu buga jabun kayayyaki har ma da safara ba bisa kaida ba.
Jami’an yan sandan na Brazil sun ce “Yan kungiyar Barakat sun yi sayayyar kaya da kimar ta takai ta dalar Amurka miliyan 10, ba tare da bayyana kimar kayan ga gwamnati ba a wani gidan caca dake birnin Argentine na Iguazu da zummar boye kudaden kungiyar.
A cewar jami’an Argentina, kasar na zargin Barakkat da boye kudade a madadin kungiyar Hezbollah saboda haka ta kulle dukkanin kadarorinsa.
Ya zuwa yanzu ba’a tabbatar da ko za’a yankewa Barakkat hukunci a Brazil ko kuma za’a kai shi Paraguay ba.
Rashin Kudaden Tallafi Zai Janyo Asarar Rayuka A Yemen
Harkokin Majalisar Dinkin Duniya a kasar Yemen na fuskantar karancin kudi, kuma dole kwanan nan a rage adadin kayan abincin da ake bai wa mutane miliyan 12, a kuma kawo karshen wasu ayyukan ceto, muddun masu bayar da gudunmowa ba su cika alkawuransu ba.
“Mun zaku mu samu kudaden da aka mana alkawari," a cewar Lise Grande, shugabar shirye-shiryen Majalisar Dinkin Duniya a kasar ta Yemen, a wata takardar bayani a jiya Laraba.
Ta kara da cewa, “Muddun kudi bai zo ba, mutuwa mutane za su yi.
"Wannan shekarar, daga cikin shirye-shiryen Majalisar Dinkin Duniya 34 da ake yi a kasar ta Yemen, guda uku ne kadai aka samar da kudin gudanar da su.
Wanda Ya Jefi George Bush Karami Da Takalma A Iraqi Yana Takarar Kujerar Majalisa.
A Iraqi, dan jaridar kasar da ayi suna a 2008 saboda jifar shugaban Amurka George Bush da yayi da takalman sa, ya shiga siyasa harma yana takara.
Da yake magana da manema labarai a jiya Jumma'a lokacin da yake yakin neman zabe kujera a majalisar dokokin kasar, Muntadhar al-Zeidi, yace yana son Amurka ta nemi gafara saboda yaki data kaiwa kasar ta Iraqi, kuma ta biya diyya ga iyalan da yaki ya rutsa da sauran wadanda lamarin ya shafa.
A shafin yakin neman zabensa a dandalin Face book, akwai fefen vidiyon lokacinda yake wurgin shugaban na Amurka da takalama.
Daga bisani ne jami'an tsaro suka tasamma masa, aka yanke masa hukuncin daurin shekaru 3 a gidan yari, yayi zaman sarka na watanni tara, daga nan sai ya koma birnin Beiruit a Lebanon, da kuma turai.
Kodashke sai a kwananan ya koma kasar su, jifar shugaban na Amurka yasa ya sami sanuwa a kasar su ta Iraqi, da kuma a aduk fadin kasashen larabawa.
An tsaida 12 ga watan nan ranar zabe a Iraqi.
Wakilin Amurka Na Gabas ta Tsakiya Da Jami'in Falasdinawa Sun Musanya Zafafan Kalamu
Wakili na musamman da Amurka ta nada kan harkokin Gabas ta Tsakiya da wani babban jami’in Falasadinawa, sun yi musayar zafafan kalamai kan yiwuwar samar da zaman Lafiya, tsakanin Isra’ila da Falasadiwa, da kuma rawar da Amurka ke takawa, wajen shiga tsakanin domin sasanta wannan rikici da aka kwashe gwamman shekaru ana yi.
Mai shiga tsakani a bangaren Falasdinawa, Saeb Erakat ne ya fara jefa kalaman a wani rubutu da ya yi a jaridar Haaretz ta Isra’ila, inda ya zargi Amurka da zama “kakakin al’uma" ga Yahudawa, ya kuma caccaki Amurkan kan matakin mayar da ofishin jakadancinta zuwa birnin Kudus a watan da ya gabata, birnin da Israila ke ikrarin shi ne babban birninta, yayin da su ma Falasadinawa ke irin wannan ikrari, ko da nan gaba za a ba su kasa mai cin gashinkanta.
Shi kuwa Jason Greenblatt, wanda shugaba Trump ya nada a matsayin wakili na musamman a Gabas ta Tsakiya, ya maida martani a wani rubutu da ya yi shi ma a jaridar ta Haaretz, yana mai cewa “Amurka ta jima tana nuna kawaici kan irin wadannan kalamai, amma kuma kawar da kai kan kalaman nuna kiyayya da na karya, bai kawo zaman Lafiya ba, kuma ba zai taba kawowa ba.
Kasuwannin Hannayen Jari a Turai da Amurka Sun Fadi
Jiya Litinin kasuwanin hannaye jarri a turai da Amurka suka fadi a yayinda damuwa da ake nunawa akan rikicin kasuwanci yayi kamari a duk fadin duniya.
Kasuwar hanayen jarin Amurka ta fadi da wajen fiye da kashi daya daga cikin dari a yayinda kasuwanin hanaye jarri a turai suka fadi fiye da haka.
Anyi hasara to amma hanayen jarin fasaha su suka fi dandanawa domin sun fadi da fiye da kashi biyu daga cikin dari.
Faduwa mafi girma da aka gani tun watan Afrilu.
Shugaban Amurka Donald Trump ya bada sanarwar shirye shiryen kara kudin haraji akan kayayyaki da China ke sayarwa Amurka, yana misali da damuwa akan matakan tsaro.
Nan da makoni biyu Amurka ke shirin fara kara haraji akan kayayyakin da China ke sayar wa Amurka na fiye da dala biliyan talatin.
China tayi alkawarin maida martini nan da nan, matakin daya sa kasashen na duniya guda biyu da suka fi kowace kasar bunkasar tattalin arziki fara rikicin kasuwanci.
Hare Haren Jiragen Sama Da Aka Kai A Saudiyya Sun Shafi Ayyukan Hakar Man Kasar
Ministan makamashin kasar Saudiyya ya ce hare haren jiragen sama marasa matuki akan kamfanonin sarrafa man Aramco guda biyu da aka kai a Saudiyya sun sa za a rage ayyukan hakar mai da rabi yanzu.
Wani hoton bidiyo na harin da aka kai tun da sanyin safiyar jiya Asabar a Abqaiq, dake gabashin Saudiyya, ya nuna yadda wuta ta yi ta ci a wurin.
Zuwa rana kuma, bidiyon ya nuna hayaki na tashi sama.
Jami’an kasar Saudiyya dai sun ce babu ma’aikacin da ya rasa ransa ko ya jikkata a hare-haren.
Wani mai magana da yawun mayakan Houthi na Yemen, kanal Yahya Saree, ya dauki alhakin kai hare-haren na jiragen sama na jiya Asabar akan kamfanonin man Saudiyya, ya kuma yi alkawarin zasu kara kai hare-haren idan har dakarun kasashen da Saudiyyar ke jagoranta suka ci gaba da kai farmaki akan mayakan dake Yemen.
Ko da yake, babu tabbacin ko daga Yemen jiragen saman suka taso.
Saree ya kuma yi ikirarin cewa harin na jiya shine mafi girma da suka kai ya zuwa yanzu kuma ya bukaci nazari da bayanan sirri sosai, ciki harda wasu bayanai da suka samu daga wasu mutane a cin Saudiyya.
Majalisar Dinkin Duniya Ta Zargi Iran Da Wuce Gona Da Iri
Hukumar ta sa ido kan harkokin nukiliya ta fada a jiya litinin cewa, jami’anta sun tabbatar Iran ta zarce ingantawar da aka kayyade ma ta na kashi 3.
67 cikin dari, da zummar hana ta kirkiro makaman nukiliya, a madadin dage ma ta takunkumin nukiliya.
Ba ta bayyana takamaiman adadin zarce iyakar da Iran ta yi ba, to amma kafar labarai ta AP ta ruwuito mai magana da yawun Hukumar Makamin Nukiliya ta Iran na cewa Iran ta tace sinadarin uranium har zuwa kashi 4.
Da safiya jiya litnin dinnan ne Iran ta ce akwai yiwuwar ta ci gaba da inganta Uranium zuwa kashi 20 cikin dari.
An Kama Hanyar Zaman Lafiya a Yankin Koriya
Masu fada a ji a Amurka na dada nuna kwarin gwiwar cewa zaman doya da manjar da aka shafe shekaru gommai ana yi a yankin ruwan Koriya na dosar zuwa karshe fiye da yadda aka taba gani.
“Ba na jin wargi ya ke yi, sam ba na jin wargi yak e yi," abin da Shugaban Amurka Donald Trump ya fada kenan a Fadar Shugaban kasa ta White House, lokacin da aka masa tambaya jiya Jumma’a kan Shugaban Koriya Ta Arewa Kim Jong Un da kuma ganawar da ake kyautata zaton za su yi.
“Ba a taba samun irin wannan cigaba a batun ba," a cewar Trump, yayin da ya ke tsaye ganga da Shugabar Jamus Angela Merkel.
Trump ya kara da cewa Amurka za ta tsai da lokacin ganawar ba da dadewa ba, to amma bai fayyace ba, ya kara da cewa jami’an gwamnati na nazarin wurare biyu zuwa uku da za a yi taron da ake dokin ya faru tsakaninsa da Shugaban Koriya Ta Arewa Kim Jong Un zuwa karshen watan Mayu ko kuma a farko-farkon watan Yuni.
Tun da farko a jiya Jumma’a Kim ya kasance Shugaban Koriya Ta Arewa na farko da ya taba taka kasar Koriya Ta Kudu, bayan da ya ketara kan iyaka ya sha hannu da Shugaban Koriya Ta Kudu Moon Jae-in.
Amurka Zata Kara Tsaurara Takunkumi Akan Rasha
Gwamnatin shugaba Trump na kara sanya takunkumi akan jami’an Rasha da wasu hukumomin kasar, akan batun katsalandan da ake zargin kasar ta yi a zaben Amurka na shekarar 2016, da kuma abinda ma’aikatar baitulmalin Amurka ta kira “miyagun ayyuka.
"Ayyukan sun hada da zargin yinkurin kashe tsohon jami’in leken asirin Rasha, da diyarsa a Burtaniya ta hanyar sa masu guba.
“Amurka zata ci gaba da aiki da kasashe kawayenta, wajen daukar matakin hadin gwiwa don dakilewa, da kuma kare ci gaban miyagun ayyukan Rasha da wakilanta, da kuma hukumomin leken asirinta," a cewar sakataren baitulmalin Amurka Steve Mnuchin.
Cikin wadanda aka sanyawa takunkumin harda jami’an leken asirin soja guda 15, da wasu kamfanonin gwamnatin kasar guda 4, ciki harda wata cibiyar binciken yanar gizo ta kasar.
Amurka na Duba Hanyar Tattaunawa Kai Tsaye da 'Yan Taliban
Wani rahoto daga wata jaridar Amurka da ta yi suna ya ce, shugaba Donald Trump ya umurci manyan jami’an diplomasiyyarsa akan su duba hanyar yin tattaunawar kai tsaye da ‘yan Taliban, a kokarin da ake yi na fara zaman shawarwari da kungiyar mayakan da zummar kawo karshen yakin da aka kwashe shekaru 17 ana yi a Afghanistan.
Jaridar New York Times ta fada jiya Lahadi cewa wannan matakin na zaman wani gagarumin canji a manufofin Amurka a Afghanistan.
Jaridar ta kuma ce, manyan jami’an Amurka sun je Afghanistan da Pakistan kwanan nan, inda suka tattauna da wasu wakilai na kasashen biyu don shirin yin ganawar kai tsaye da ‘yan Taliban din.
Rahoton ya kuma ce ana cigaba da samun amincewa tsakanin jami’an Amurka da na Afghanistan akan cewa, hanya daya za a fara shirin samar da zaman lafiya da kuma cimma yarjejeniyar karo karshen yakin, ita ce Amurka ta jagoranci zaman shawarwarin kai tsaye.
Lauyoyi Sun Nemi Australia Ta Hana Burtaniya Mika Assange Ga Amurka
Lauyoyin daya daga cikin shugabannin kamfanin kwarmata bayanan sirri na Wikileaks, Julian Assange, sun yi kira ga hukumomin Australia, da su saka baki domin kada Burtaniya ta mika shi ga Amurka domin ya fuskanci tuhuma.
Amurka na son a tuso keyar Assange zuwa kasarta ne, domin ta tuhume shi kan irin rawar da ya taka a wani kwarmata bayanan sirri da aka jima ba a ga irinsa ba, wanda ya auku a shekarar 2010.
Assange, wanda dan asalin kasar ta Australia ne, zai fuskanci tuhuma ne kan zargin kutsen da ya yi a kwamputocin Amurka.
Idan kuma har aka same shi da laifi, zai iya fuskantar hukuncin zaman gidan yari na tsawo shekaru biyar, sannan akwai yiwuwar masu shigar da kara su kara mai wasu tuhume-tuhume a nan gaba.
Sannan kasar Sweden ma ta ce tana duba yiwuwar tuhumar shi, kan wani zargin aikata fyade.
Sai dai Firai Ministan Australia, Scott Morrison, ya ce Assange ba zai samu wata kulawa ta musamman ba, inda ya ce, za a ba shi taimako ne, gwargwadon irin wanda za a ba kowanne dan kasar Australia da ya tsinci kansa airin wannan lamari.
Shagulgulan Marbatar Sabuwar Shekarar 2019 a Wasu Biranen Duniya
An yi ta shagulgulan wasannin wuta a sassan duniya wadanda suka haskaka birane da dama a ranar Talata yayin da aka marabci shigowar sabuwar shekarar ta 2019.
Dubun dubatar mutane sun taru a fitaccen dadanlin nan na Time Square da ke birnin New York a nan Amurka, inda aka saki wata makekiyar kwallo, inda har ila yau a wannan karon, salon jefo kwallon ya yi nuni da muhimmancin ‘yancin walwalar ‘yan jarida da fadin albarkacin baki.
Sannan a karon farko, ‘yan sanda sun yi amfani da kananan jirage mara matuka, wadanda ke dauke da na’urorin daukan hoto 1,200, domin sa ido akan jama’a a birnin na New York.
A can birnin Paris da ke Farasansa kuwa, masu marabtar sabuwar shekarar sun taro a dandalin Champs-Elysees domin kallon wasannin wuta, duk da ci gaba da ake yi da yi wa gwamnatin Emmanuel Macron bore.
A birnin London, an ji kadawar makeken agogon nan ne da ake kira Big Ben da tsakar dare, duk da cewa ana yi wa shahararren agogon gyaran fuska.
An Kama Wani Dan Fafutukar Kare Hakkin Bil Adama A China
A halin yanzu an fidda shi daga wani otal din sojoji inda ake tsare da shi zuwa wani wurin da ba a sani ba, a cewar wani jami’in otal da yake hira da sashen harshen China na Muryar Amurka da safiyar yau Lahadi.
A ranar Alhamis wata majiya ta fadawa Muryar Amurka cewa ana tsare da farfesan mai shekaru 84 a duniya a tsaunin Yanzi dake yankin Jinan na sojojin kasar.
An kama farfesan ne a ranar Laraba yayin da yake bada ra’ayinsa a kan shirin telbijin Muryar Amurka na harshen China, inda ya caccaki manufofin gwamnati a kan harkokin waje da na diflomasiyarta game da Afrika.
A cikin hirar Sun ya fadawa Muryar Amurka cewa hukumomi na kokarin karya kofarsa su shigo masa a cikin gida domin su hana shi sukar gwamnati.
A hira da wata majiyar ta otal, wakilin Muryar Amurka ya gano hukumomi sun fitar farfesan daga inda ake tsare da shi kwanaki biyu da suka wuce zuwa wani wuri da ba a sani ba.
Hukumomin China sun ki bada bayani a kan dalilin tsare farfesan.
Muryar Amurka ta yi kokarin tattaunawa da ofishin hulda da jama’a na ma’aikatar harkokin wajen China domin jin ta bakinsu, amma lambar salula da jama’a ke kirar ma’aikatar akai na rufe kana kuma ba a daukar wayar tarhon.
Faransa Ta Farauto Wasu Bakin Haure 50 A Cikin Jirgin Ruwa
Jami’an sun ce an kama mutane 44 a cikin bakin hauren, lamarin da ya gurgunta yunkurin su na isa Ingila a cikin jirgin da yake komawa Ingila.
Mutane biyu a cikin bakin hauren sun fada a cikin ruwa amma dai an gaggauta ceto su.
Jami’an hukumar harkokin ruwan kasar Faransa sun ce an jinkirtar da jigilar jirgin ruwa na sa’o’I dama, yayin da ‘yan sanda suke gudanar da bincike a ciki jirgin.
Hukumomin sun ce akalla bakin haure guda dari suka je tashar jirgin ruwan da yammacin jiya Asabar.
Kamfanin dillancin labaran Faransa na AFP, yace ‘yan sandan sun ci gaba da binciken jirgin ruwan har izuwa safiyar yau Lahadi kuma a cewar ‘yan sanda har yanzu akwai akalla bakin haure guda hudu dake boye a cikin jirgin ruwan da aka kamo sauran bakin hauren.
'Yan Tawayen Taliban Sun Kaiwa Jami'an Tsaro Hari
Harin na daren jiya Alhamis ya auku ne a gundumar Shindand da ke lardin Herat, mai iyaka da Iran.
Gwamnan Gundumar Shukrullah Shaker ya gaya ma Muryar Amurka cewa wannan harin na ‘yan tawaye ya kuma raunata jami’an tsaro hudu.
‘Yan sandan Afghanistan ne ke girke a wurin da ake kira Wurin-Tabbatar-da-Doka-da-Oda, a lokacin da aka kai masa harin, a cewar gwamnan.
Shaker ya kuma tabbatar cewa babban jami’in tabbatar da doka na gundumar, wato babban jami’in ‘yansanda Sayed Sharafuddin Allawi, na daga cikin wadanda aka kashe din.
Wani mai magana da yawun kungiyar Taliban mai suna Zabiullah Mujahid, ya fada a wata takardar bayani da ta tura ma manema labarai cewa harin da aka kai a Shindand din, ya yi sanadin mutuwar jami’an tsaron Afghanistan 20, kuma ‘yan tawayen sun yi awon gaba da motoci masu sulke da ake kira ‘Humvees’ wajen hudu.
Mexico Ta Samu Sabon Shugaban Kasa
Andres Manuel Lopez Obrador, dan shekaru 64, mai ra’ayin sauyi, wanda kuma ya faro harkokin siyasarsa shekaru da dama da suka gabata, bayan da ya dukufa wajen kare hakkin ‘yan kasa, ya lashe zaben shugaban kasar Mexico.
A jiya Lahadi ya bayyana cewa, batun cin hanci da rashawa da kuma bin doka, na daga cikin abubuwan da gwamnatinsa za ta mayar da hankali a kai.
Wani batu kuma da gwamnatinsa za ta dukufa akai, shi ne tunkarar gwamnatin Amurka da shugabanta Donald Trump, wanda a lokacin yakin neman zabensa, ya yi ta babatun cewa zai tilastawa Mexico ta biya kudin gina katanga tsakanin kasashen biyu.
Trump har ila yau, ya kwatanta wasu ‘yan kasar Mexico a matsayin masu aikata laifuka da yin fyade idan sun tsallaka zuwa Amurka.
An dai yi ta ta-da jijiyar wuya tsakanin Mexico da Amurka, musamman dangane da yadda gwamnatin Trump ke aiwatar da tsarin “ba-sani-ba-sabo", wanda ya kai ga raba ‘ya’ya da iyayensu, mafi aksarinsu ‘yan kasar ta Mexico akan iyakar kasar da Amurka.
Wasu Fasinjan Jirgin Ruwan Shakatawa Sun Tsallake Rijiya Da Baya
Masu ceto sun yi amfani da jiragen sama masu saukar ungulu suka kwashe mutum 479 daga jirgin ruwan da ya lalace a can yammacin gabar tekun Norway kafin a sake ta da injin jirgin a jiya Lahadi.
Mutum 29 suka samu raunuka a cikin rudanin da ya biyo bayan matsalar da jirgin ruwan yawon bude ido na Viking Sky ya samu lokacin da ya yi ta tangadi cikin igiyar ruwa mai karfi.
Kungiyar ba da agajin gaggawa ta Norwagian Red Cross ta ce wadanda suka samu raunuka sun samu karayane a kashinsu da kuma yankewa.
Ma’aikatan Viking Sky sun aika da yakuwar neman taimako a ranar Asabar lokacin da injin din jirgin ya lalace.
A lokacin da lamarin ya faru, jirgin ya doshi wasu duwatsu da karkashin ruwa inda nisansu bai fi mita 100 ba.
Isra'ila ta Kai Farmaki a Zirin Gaza
Hare-haren na zuwa ne ‘yan sa’o’i bayan da dakarun tsaron Isra’ila suka ce ‘yan bindiga a Gaza sun harba akalla makamai masu linzame 25 a wurare da dama a kudancin Isra’ila.
Sanarwar dakarun tsaron na Isra’ila ta ce yawancin makaman masu linzame da aka harba, makamin kariya da ake kira Iron Dome ne ya tarbe su, yayinda wasu suka dira a wasu wuraren.
Ba a dai sami rahoton wasu sun jikkata ba.
Ana cigaba da samun tashin hankali a bakin iyakar Isra’ila tsawon watanni biyu kenan inda Palasdinawa ke ta zanga-zanga suna neman a maida masu damar komawa kasar da suka gujewa ko aka tilasta masu bari a lokacin da aka kafa Isra’ila a shekarar aluf dari tara da arba’in da takwas.
Masu zanga-zangar kuma sun nuna rashin amincewarsu da wani shinge da aka sa a Gaza fiye da shekaru 10, da kuma maida ofishin jakadancin Amurka birnin Kudus daga Tel Aviv.
Wani gungun ‘yan raji, Palasdinawa ya bar Gaza ta kwale-kwale yau Talata don kara nuna kin jinin wannan shingen.
Isra’ila ta sanya iyaka akan nisan wurin da jama’a za su iya zuwa da gabar teku, amma ba a san har zuwa ina ‘yan rajin ke shirin kaiwa ba.
Shin Menene Manufar Koriya ta Arewa Kan Wargaza Shirin Nukiliyarta?
Yayin da ake jiran taron kasashen Koriyoyin nan biyu a karshen wannan watan , ana sa ran kasar Koriya ta Kudu ta nemi cikakken bayanin abinda wargaza shirin makami mai linzami na kasar Koriya ta Arewa ke nufi a yankin zirin na Koriya, inji tsoffin jami’an Amurka da suka yi hulda da Koriya ta Arewa na tsawon lokaci.
Sai dai yayin da shugaba Trump ke da kwarin gwuiwa game da tattaunawar da zasu yi da shugaban na Koriya ta Arewa Kim Jong Un, wadannan tsoffin jami’an na Amurka suna tabbatar cewa Amurka da Koriya ta Arewa sun fahimci juna akan ma’anar wargaza ko kuma dakatar da shirin makami mai linzami na kasar ta Koriya ta Arewa.
Jami’an Amurka sun tabbatar a aranar Asabar cewa Koriya ta Arewa ta fada wa fadar White House kai tsaye cewa Shugaba Kim zai yi sha’awar tattaunawa kuma a shirye yake ya tattauna shirin dakatar da dukkan abinda dake da alaka da tsarin sa na makami mai linzami, idan sun hadu a wurin tattaunawa da shugaba Trump.
A ranar Littini ne dai Trump yace yana tsammanin cewa za a samu kyakkyawar fahimtar juna a sakamakon wannan tattaunawar kuma hakan zai kawo wargaza makaman nukiliyan Koriya ta Arewa.
Trump yace zai gana da Kim a karshen watan Mayu ko kuma farkon watan Yuni.
Jihar Kano Na Kwadayin Kafa Dokar Hana Sakin Aure Kamar Yadda Indiya Tayi
Yanzu haka dai mata da Malamai a jihar Kano dake Najeriya na ci gaba da tsokaci dangane da wannan mataki na mahukunta a kasar India, inda suke cewa ina ma za a iya kafa irin wannan doka a jihar.
Kimanin shekaru 2 baya, mai martaba sarkin Kano Malam Muhammadu Sanusi Na biyu ya kafa wani kwamitin malamai da masana dokoki, shari’a da zamantakewar aure, wadda aka dorawa alhakin Nazarin fitar da wani daftarin doka da zai takaita yanayin sakin aure a sassan jihar Kano, kwatankwacin matakan da hukumomin India suka dauka a kwanan nan.
A cewar Hajiya Altine Abdullahi, duk da yunkurin gwamnatin jihar Kano na daukar nauyin hidimar auren zawarawa a ‘yan shekarun da suka shude, har yanzu alkaluman zawarawa na karuwa a jihar, don haka ne ya kamata a dauki mataki.
Ga Mahmoud Ibrahim Kwari da cikakken rahoto akan hakan.
Jamhuriyar Nijer Ta Samu Daman Zama A Kwamitin Sulhun MDD
Kasashen biyar zasu karu da rukunin kasashe 15 na kwamitin sulhun wurin tabbatar da zaman lafiya da tsaro a duniya, daga ranar daya ga watan Janairun shekarar 2020.
Ba a samu fargabar da aka saba samu a kan kuri’ar da aka kada a zauren Majalisar ba, inda yankuna suka zabi masu wakiltan su bada takara ba.
A wannan shekarar, an tsayar da kasashen Tunisia da Jamhuriyar Nijer da Vietnam ba tare da wata fafatawa ba.
Kazalika kasar Saint Vincent and Grenadines, sai da ana dab da awa daya kafin kada kuri’ar ta jiya Juma’a ne, kasar El Salvador ta sanar da niyarta ta yin takara da karamar tsibirin a kan kujera daya tilo dake wakiltan yankin Latin Amurka da Caribbean.
Sai dai jami’an diplomaisy sun bayyana al’ajabin su kafin kada kuri’ar na shigar El Salvador takarar ana sauran ‘yan mintoci a yi zabe, yayin da yankin ya amince tun cikin watan Disemba za a gabatar da Saint Vincent a matsayin 'yar takara.
Ta Yiwu Kashe Kansu 'Yan Matan Nan Biyu Su Ka yi- In Ji 'Yan sanda
Hukumar 'yan sandan birnin New York ta ce 'yan matan nan 'yan'uwan juna, 'yan asalin kasar Saudiyya, wadanda aka tsinci gawarwakinsu a gabar kogin Hudson da ke Manhattan, da alamar kashe kansu su ka yi.
Dermot Shea, Shugaban sashin bincike na rundunar 'yan sandan New York, ya ce rahotanni sun nuna cewa Tala Farea, yar shekaru 16 da haihuwa da kuma 'yar'uwarta Rotana Farea, yar shekaru 23 da haihuwa, sun gwammace kashe kansu da komawa gida Saudiyya.
Shea ya ce da alamar 'yan matan sun shiga cikin kogin da ransu kuma da kansu.
Da alamar 'yan matan, wadanda su ka kasance a Amurka na tsawon shekaru uku, an yi ta gallaza ma su kuma sun bukaci mafaka a nan Amurka.
Akwai Yiwuwar Za a yi Taron Koli Tsakanin Amurka da Koriya ta Arewa
Shugaban Amurka Donald Trump ya tabbatar da cewa wani babban jami’in gwamnatin Koriya ta Arewa zai kai ziyara birnin New York don tattaunawa akan shirin taron koli tsakanin Trump da shugaban Koriya ta Arewa Kim Jong Un.
“Kim Young Chol, mataimakin shugaban jam’iyya mai mulki a Koriya ta Arewa zai je New York," a cewar Trump a wani sako da ya rubuta a shafinsa na twitter.
‘Yan sa’o’in da suka gabata, rahotanni sun ce Kim Yong Chol, mataimakin shugaban jam’iyya mai mulki a Koriya ta Arewa, tsohon shugaban hukumar leken asirin kasar kuma, ya tashi na tashar jiragen saman Beijing.
Kafar yada labaran Koriya ta kudu, Yonhap ta ce Kim na shirin zuwa New York gobe Laraba idan Allah ya kaimu.
A makon da ya gabata ne Trump ya aikawa Kim Jong Un wasikar soke taron kolin da aka shirya yi ranar 12 ga watan Yuni, ya kuma ce tsananin fushi da kiyayya da shugaban koriya ta arewa ya nuna a wata sanarwa ce dalilin da ya sa ya dauki matakin.
Amma an cigaba da zaman shawarwari tsakanin kasashen, ciki harda ganawar da aka yi ranar Lahadi a yankin Koriya da ba ayyukan soja.
Dakarun Afghanistan Sun Ja Daga Da Kungiyar Taliban
Shugaban kasar Afghanistan Ashraf Ghani ya ba jami’an tsaron kasar izini yau asabar su ci gaba da kai farmaki kan kungiyoyin mayaka, abinda ya kawo karshen tsagaita wuta na kwanaki goma sha takwas da aka yi da Tabilan.
Gwamnatin ta tsaida shawara ta kashin kanta, ta tsagaita yaki da kungiyar Taliban a kasar na tsawon mako guda kwanaki biyu kafin ranar goma sha biyar ga watan Yuni da aka yi bukin sallah.
Daga baya Ghani ya kuma kara wa’adin tsagaita wutar da kwanaki goma da begen zai karfafawa kungiyar Taliban guiwa,ta daina tashin hankali, ta kuma nemi zaman tattaunawa da zata kawo karshen yakin Afghanistan.
Kungiyar Taliban karon farko cikin shekaru goma sha bakwai, ta tsagaita kai hare hare lokacin bukukuwan sallah na tsawon kwanaki uku.
Sai dai kungiyar tayi watsi da kiran da shugaban Ghani ya yi na kara wa’adin tsagaita wutar, kuma tuni ta ci gaba da kai hare hare kan jami’an tsaron Afghanistan dake janyo asarar rayuka.
Rundunar sojin Amurka ma ta goyi bayan dakarun Afghanistan tare da tsagaita kai hare hare ta jiragen sama kan kungiyar Taliban, a lokacin da dakarun gwamnati suka tsagaita wutar.
Ghani ya sake mika goron gayyata ga kungiyar mayakan da neman tazo teburin tattaunawar zaman lafiya.
Shugaban Amurka Ya Yi Barazanar Dakatar Da Yarjejeniyar Cinikayya Da Koriya ta Kudu
Kwana daya bayan da ya kira yarjejenyar cinikayya tsakanin Washington da hukumomi dake birnin Seoul, a zaman "nasara ga ma'aikatan Amurka da Koriya" shugaba Donald Trump, ya yi barazanar dakatar da fara aiki da sabauwar yarjejeniyar tsakanin kasashen biyu.
Trump ya fadawa wani taro jiya Alhamis a jihar Ohio, cewa tana yiwuwa ya fasa aiwatar da wannan yarjejeniya, har sai bayan an cimma yarjejeniyar wargaza makaman nukiliyar Korea ta Arewa.
Ya kira sabunta yarjejeniya da Korea ta Kudu muhimmin batu kuma yace zai tabbatar da ganin an yiwa kowa adalci.
Trump bai yi karin bayani a kan dabarunsa na dakatar da yarjejeniyar ko kuma wane irin hanya zai bi da Koriya ta kudu ba kan batun Nukiliyar Koriya ta Arewa, a dai dai lokacinda yake shirin taron koli da shugaban Korea ta Arewa Kim Jong Un kafin nan da watan Mayu.
Sai dai Amurka da wakilan Koriyan sun sanar da sabunta yarjejeniya a cikin wannan mako.
Yarjejeniyar ta fitar da Koriya ta Kudu daga cikin kasashen da Amurka ta dorawa haraji, yayin da kuma ta rage shigowar karafa daga Koriyaa ta Kudun.
Majalisar Dinkin Duniya Ta Sa Baki Kan Batun 'Yar Saudiyar Da Ke Neman Mafaka
Hukumar da ke kula da ‘yan gudun hijira ta Majalisar Dinkin Duniya, ta ce tana bincike kan lamarin wata mata mai shekaru 18 ‘yar asalin kasar Saudiyya, wacce ta tsere zuwa kasar Thailand, ta kuma kulle kanta a wani dakin otel da ke filin tashin jiragen kasar.
Rahaf Mohammed Al- Qunun, ta isa birnin Bangkok a ranar Asabar din da ta gabata a wani jirgin da ya taso daga Kuwaiti, bayan da ta tserewa iyalanta, inda ta yi ikarin cewa, za su kashe ta idan ta koma gida.
Lamarin matashiyar ya ja hankalin duniya, bayan da ta shiga shafukan sada zumunta, ta yi ta wallafa hotuna da rubuta kan halin da take cikin daga inda take boye.
Hakan ya janyo hankulan hukumomin kasar ta Thailand, inda suka sauya shirinsu na mayar da Rahaf gida.
A cewar, shugaban hukumar shige da fice a kasar ta Thailand, Surachate Hakpan, “a yau hukumar da ke kula da ‘yan gudun hijira ta majalisar dinkin duniya, sun fada min cewa, zai dauki kwanaki biyar kafin su duba bukatar da ta gabatar ta neman mafaka, sannan zai dauki wasu kwanakin biyar a yi shirye-shiryen tafiyarta.
"Tun bayan kisan dan jarida Jamal Khashoggi, kasashen duniya sun yi ta sa ido kan yadda ake take hakkokin bil Adama a kasar.
Janyewar Amurka Ya Jefa Yarjejeniyar Nukiliyar Iran Cikin Hadari
Shugaba a fannin siyasa na Majalisar Dinkin Duniya, ta ce matsayar da aka cimma ta nukiliyar Iran na cikin “tsaka mai wuya" bayan da Amurka ta janye daga wannan yarjejeniya a watan da ya gabata.
A cewar Rosemary DiCarlo, mai kula da harkokin siyasa a majalisar, Sakatare Janar, ya nuna takaicinsa matuka, kan wannan koma-baya da aka samu kan matsayar ta nukiliyan Iran, wacce aka cimma a shekarar 2015 wacce kuma ake wa lakabi da Joint Comprehensive Plan of Action ko kuma “JCPOA" a takaice, tana mai cewa, kamata ya yi a tunkari matsalolin da ke tattare da matsayar ba tare da an nuna son zuciya ba.
DiCarlo ta bayyana hakan ne, a taron farko da aka gudanar na kwamitin sulhu na majalisar, kan yadda ake aiwatar da wannan yarjejeniya, tun bayan ficewar Amurka a ranar 8 ga watan Mayu, inda ta ce sau 11, hukumar IAEA ta kasa-da-kasa mai sa ido kan fasahar makaman kare dangi, ta ba da tabbacin cewa Iran na bin ka’idojin da aka gindaya mata.
Lumana Tana Iya Sauya Tarihi Inji Antonio Gutterres
Babban sakataren, ya yi wannan kira ne a yau da ake bukin ranar Lumana a duniya, wanda ake yi a ranar biyu ga watan Oktoban ta kowace shekara kuma ranar kenan da aka haifi wannan shugaba da ya samarwa India 'yancin kai, kana ya karfafa rajin kare hakkin bil Adama a duniya.
A cikin sakonsa na wannan rana, babban sakataren Majalisar Dinkin Duniyar, “ya ce yayin da duniya ta fada cikin rudanin tashe tashen hankula da kalubaloli da dama, akwai bukatar amfani da salon Gandhi na bin hanyar lumana wurin neman mafita.
Yace a nan MDD, kawar da tashin hankali a duniya da kuma warware matsaloli ta hanyar lumana, suna cikin muhimman ayyukan mu" Mr.
Gutterres ya yi tunsarwa a kan kokarin Gandhi wurin tabbatar da adalci ga jama’a, a lokacin da ake samun rashin adalcin da dama.
Ya ce akwai muhimmancin aiwatar da shirin adali a duniya tare da mutunta kowane dan Adam a wannan lokaci domin cimma dorewar muradun karni.
A cewar babban sakataren Majalisar Dinkin Duniyar, yarjejeniyar da ta kafa Majalisar da kuma kira da ta yi, a kan sasantawa, da shiga tsakani, da yin sulhu, da hukuncin shari’a da duk hanyoyin lumana na shawo kan barazana ga zaman lafiya a duniya, suna jaddada kalaman Ghandi cewa hanyoyin lumana wani karfi ne dake hannun mutane.
Ya ce Ghandi ya tabbatarwa duniya hanyoyin lumana za su iya sauya tarihi.
Gutterres ya kammala jawabinsa ne da yin kira ga kasashen duniya su dauki darasi daga kwarin gwuiwa da salon Ghandi, "yayin da muke ci gaba da ayyukan zaman lafiya, da tabbatar da ci gaba da kare hakkin bil Adama ga kowane mutum a duniya".
A yau Talata biyu ga watan Oktoba kuma ranar cika shekaru 150 na haifuwar Mahatma Gandhi ce.
Gutterres zai ajiye hure a dandalin Raj Ghat Memorial a birnin New Delhi, domin karrama Gandhi, a matsayin wani bangare na ziyarar aiki da yake yi a India a wannan mako.
Sojojin Israila Za Su Yi Anfani Da Harsashi Kan Masu Gangami A Zirin Gaza Muddin Akwai Barazanar Tsaro
Sojojin Israila zasu yi anfani da harsashi na kwarai domin tarwatsa duk wani ganganmi da aka shirya yi gobe Jumaa a Zirin Gaza kamar yadda wani babban hafsan sojin Israila ya fada.
Isra'ila ta girke gwanayen harbi fiyeda 100 akan iyakar Zirin Gaza, kuma an baiwa sojoji izinin su bude wuta akan masu zanga zanga "muddin akwai barazana kan harkar tsaron Isra'ila", wani babban hafsan mayakan Isra'ila ya fadawa wata jaridar kasar jiya Laraba.
Masu shirya wannan gangamin suka ce suna sa ran dubban jama’a ne zasu amsa kiran ciki ko harda daukacin iyalan wasu mutane da zasu bayyana a wasu sansanoni biyar dake kan bakin iyaka a gobe Juma’a.
Gangamin wanda zai dauki tsawon sati 6, an shirya shi da zummar neman a kyale yan gudun hijira Falesdinawa su koma muhallansu na asali wanda yanzu yake Israila.
Ahalinda ake ciki kuma, masana suna bayyana fargabar karshenta za'a yi karon batta tsakanin Isra'ila da Iran kasashe mafiya karfin soja a gabas ta tsakiya, wadda idan ba'a yi hankali ba, rikicin zai jefa Amurka ciki.
China Na Neman Karin Bayani Kan Kama Shugabar Huawei
China ta kira kama Meng Wanzhou babbar jami’ar kudi na katafaren kamfanin sadarwa na Huawei da mummunar al’amari kuma tana kira ga Amurka ta soke batun mikata bisa zarginta da karya dokokin Amurka da ta hana yin kasuwanci da kasar Iran.
Mataimakin ministan harkokin wajen China Le Yucheng ya gayyaci jakadar Amurka Terry Branstad ne wuni guda bayan ganawa ba jakadar Canada John McCallum domin kalubalantar kama Meng bisa bukatar Amurka a filin saukar jiragen sama a Vancuoveer a ranar daya ga watan Disamba.
Ma’aikatar harkokin wajen China ta fada a cikin wata sanarwa Le ke fadawa Branstad cewa abin da Amurka tayi babban take doka ne da kuma take ‘yancin ‘yar China nan kuma al’amarin ya yi matukar muni.
China tayi kira ga Amurka ta gaggauta daukar matakin ingata kura kuran da tayi kuma ta janye takardar kama ‘yan kasar China.
China Ta Gargadi Shugabannin Masu Zanga Zanga a Hong Kong
China ta yi gargadi mai tsauri ga masu neman canji wadanda suka janyo harkoki a Hong Kong suka tsaya cik, bayan sama da watanni biyu da suka yi suna gudanar da zanga-zanga mai zafi.
Yang Guang, kakakin Hukumar kula da harkokin Hong Kong da Macao, ya fadawa manema labarai yayin wani taron tattaunawa a Beijing a yau Talata cewa "lokaci dan kalila ya rage" kafin shugabannin masu zanga-zangar su fuskanci hukunci.
"Makonni da dama da aka yi ana gudanar da wannan zanga-zangar kan tituna, sun jefa cibiyar hadahadar kudade ta Asiya cikin mummunan rikicin siyasa, wanda ba’a ga irinsa ba tun lokacin da Birtaniya ta mika mulki ga kasar Sin a shekarar 1997.
Zanga-zangar dai an fara ta ne a watan Yuni bayan da mazauna garin suka fusata da kudirin dokar mika mutane masu aikata laifuka ga China don su fuskanci hukunci.
A sanadin wannan tashin hankalin aka dakatar da dokar, amma zanga-zangar ta ci gaba kuma tuni ta juye zuwa kira ga neman a canja fasalin mulki na yankin.
Amurka Ta Sakawa Venezuela Takunkumin Karya Tattalin Arziki
Gwamnatin Shugaba Trump ta Amurka na yunkurin saka ta kunkumi akan kamfanonin man fetur din kasar Venezuela, inda take cewa tana son ta yin haka ne don adana wa mutanen Venezuela kaddarorin kasarsu.
A jiya ne Mai bada shawara ga harkokin tsaron na Amurka, John Bolton yake cewa yan kasar Venezuela sun dade suna shan wahala dalilin manufofin gwamnatin shugaba Nicolas Maduro.
Takunkumi dai zai takatar da duk wasu kaddarorin da kamfanin PDVSA ke dasu a Amurka da kuma tabbatar da an hana yan kasar yin kasuwanci da kamfanin.
Venezuele:Juan Guaido Ya Nemi Taimakon Soji A Kawar Da Gwamnatin Maduro
Gwamnatin ‘yan gurguzu ta Venezuela ta ce ana yunkurin juyin mulki a Caracas, yayinda da shugaban ‘yan adawa da Amurka ke dauka a matsayin shugaban wucin gadi Juan Guaido, ke cewa “babu ja da baya" a yunkurinsa na kawar da shugaban kasa Nicolas Maduro.
Dubban masu zanga-zanga ne suka fita kan tituna a babban birnin kasar, sai dai sojoji masu goyon bayan Maduro sun tarwatsa su da harbin bindiga da kuma watsa musu ruwan zafi.
Wani hoton bidiyo da aka nuna ta gidan talabijin ya nuna yadda wata babbar motar sojoji ke bi ta kan masu zanga-zangar, wadanda ke jifansu da duwatsu.
Gwamnati ta ce harbin bindiga ya samu daya daga cikin sojojinta.
A nan birnin Washington kuma, shugaban kasa Donald Trump ya fadi ta shafin Twitter cewa, yana lura da dukkan abin da ke faruwa, ya ‘kara da cewa “Amurka tana tare da mutanen Venezuela da kuma ‘yancinsu.
Gwamnatin India Ta Bukaci Kamfanin Facebook Ya Hana WhatsApp Baza Labaran Karya
India ta bukaci kamfanin Facebook ta hana yada sakwannin karya a kan manhajar WhatsApp, tana mai cewa, wadannan bayanan karya sun sa ‘yan banga sunakashe mutane da dukan mutane a duk fadin kasar.
Sakonin karya game da masu satar yara da ya bazu ta WhatsApp, ya yi sanadiyar mutuwar akalla mutane 31 a jihohi goma cikin shekara guda, ciki har da mutane biyar da jama’a suka musu duka har suka kashe su a ranar Lahadi a jihar Maharashtra dake yammacin kasar.
A cikin wata sanarwa da kalamai masu gauni a jiya Talata, ma’aikatar na’urorin da fasahar sadarwa ta India ta fitar, tana cewa, Facebook ba zata iya kaucewa yin bayani da daukar alhaki ba, idan aka yi amfani da wannan manhajar aikewa da sakwannin baza labaran karya.
Sanarwar tace gwamnati ta kuma mika kokenta ga WhatsApp ta dauki matakin gaggawa wurin kawo karshen wannan abu kuma ta tabbatar da ba ayi amfanin da dandalinta wurin baza irin wdannan bayanan karya, inji ma’aikatar fasahar sadarwar India.
Aung San Suu Kyi Ta Ce Kasarta Ba Ta Da Laifi
An kama Wa Lone da Kyaw Soe Oo tun a watan Disamban bara bayan ganawarsu da wasu jami'an 'yan sanda biyu a wani wurin cin abinci a Yangon inda aka ba su wasu kundin bayanai.
Su na binciken kashe wasu Musulmin 'yan kabilar Rohingya su 10 da 'yan sanda da soja su ka yi a kauyen Inn Din bara.
An yanke ma 'yan jaridan biyu hukuncin daurin shekaru 7.
Da ta ke magana a babban taron kasa da kasa kan tattalin arziki wanda ake yi a Hanoi, babban birnin kasar Vietnam, Aung San Suu Kyi ta yi kira ga duk wanda ya soki lamirin hukuncin tare da kiran a saki 'yan jaridar, ciki har da Mataimakin Shugaban Amurka Mike Pence, da ya fito fili a bayyana inda aka yi rashin adalci a shari'ar.
Kungiyar kare hakkin Bil'Adama ta kasa da kasa Amnesty International, ta soki Aung San Suu Kyi saboda kare gwamnati kan hukuncin da aka yankewa 'yan Jaridar.
Shugaba Trump Na Kan Bakansa Akan Gina Ganuwa
Shugaban Amurka Donald Trump ya sake hurawa ‘yan majalisar dokokin kasar wuta akan su amince da batun gina ganuwa akan iyakar Amurka da Mexico, don magance shigowar bakin haure, batu mai cike da takaddama a kasar.
“Tsaron iyaka tsaron kasa ne," a cewar Trump a lokacin da ya ke jawabi a wani taron manema labarai da aka yi a fadar White House bayan ganawar sa da firayin ministan Italiya Giuseppe Conte, shi ma wani shugaban da ya ke daukar tsauraran matakai akan shige da fice a kasar sa.
Trump ya kuma ce, “dole ne kasashe masu karfi su kasance da iyakoki masu karfi.
"Da yake karin bayani akan kalaman da yayi geme da shige da fice a shafin sa na twitter jiya, Trump ya ce ba ya da matsalar dakatar da ayyukan gwamnati a karshen watan Satunba a lokacin da wa’adin kashe-kashen kudade na shekara ke karewa, idan har bai sami amincewar gina ganawar ba, daya daga cikin muhimman alkawulan da yayi a lokacin yakin neman zabensa a shekarar 2016.
An Budewa Tawagar Tsaron Majalisar Dinkin Duniya Wuta Aka Kuma Tada Musu Nakiya
An budewa tawagar tsaron Majalisar Dinkin Duniya wuta aka kuma tada nakiya a daidai lokacin da suke kokarin gudanar da bincike da jirgin leken asiri a wani gari dake Syria lokacin da suke dakon ziyarar masu binciken makaman guba.
Da issar su zangon na farko, mutane dayawa sun taru, kuma shawarar da hukumar tsaron Majalisar Dinkin Duniya ta bayar ita ce, tawagar ta janye, bisa ga cewar shugaban kungiyar haramta amfani da makamai masu guba (OPCW) Ahmet Uzumcu jiya Laraba.
zango na biyu kuma, tawagar ta fuskanci 'yan harbe harbe, aka kuma tada nakiya a gurin.
Yace lamarin ya faru ne jiya Talata kuma tawagar ta koma Damascus.
Majiya daga Majalisar Dinkin Duniya ta shaidawa VOA cewa, ba wani mamban tawagar da ya ji rauni lokacin aukuwar lamarin.
Iran Ta Ce Akwai Yiwuwar Ta Tattauna Da Amurka
Mai magana da yawun ma’aikatar harkokin wajen Iran, Abbas Mousavi, ya fada yau Litinin cewa, akwai yiwuwar a tattauna tsakanin Iran da Amurka idan har za a mayar da hankali kan ajandar da za ta kai ga samar da sakamako mai kyau, amma a cewar Mousavi, Washington ba ta neman a tattauna.
A baya, Shugaban Amurka, Donald Trump, ya ce a shirye yake ya tattauna tare da Jamhuriyar kasar Musulincin ta Iran.
Mousavi ya fadawa taron manema labarai da aka yada shi kai-tsaye a gidan talabijin na Press TV cewa, tattaunawar da kuma zaman sulhun zai yi wu ne idan aka tsara batutuwan da za a tattauna akai a kuma samu sakamakon mai kyau.
Amma a cewar kakakin ma’aikatar harkokin wajen kasar ta Iran, “ba a shirye suke a tattauna ba, kuma ba sa neman a yi hakan.
Trump Ya Bayyana Kim A Matsayin Mai Zurfin Tunani
Duk da cewa tattaunawar su ta lalace a Vietnam a cikin makon nan, da alamu shugaban Amurka Donald Trump bai dauki wani abu da zafi ba akan shugaban Koriya Ta Arewa Kim Jong Un, tun da ya kira shi “shugaban kwarai".
A wata hira da Sean Hannity na gidan talabijin din Fox News yi da shi a birnin Hanoi, wadda aka nuna a talabijin a daren jiya Alhamis, Trump ya bayyana Kim a matsayin “mutum mai zurfin tunani wanda kuma ba aka iya cewa ga inda zai dosa.
"Trump ya kuma fadi cewa Kim na burge shi haka kuma shi ma Kim din Trump na burge shi.
“Wasu mutane na cewa haba, bai kamata ya burge ka ba.
" Na ce masu don me ba zai burge ni ba.
" a cewar Trump.
Shugaban ya kuma fadi cewa su duka biyun suna samun fahimtar juna.
An shirya liyafar rana ta manyan mutane a katafaren otel din Metropole, an kuma shirya wani biki don sanya hannun da shugaban Amurka Donald Trump da shugaban Korea ta arewa Kim Jong Un zasu yi a wasu yarjeniyoyi.
Amma kuma cikin gaggawa aka soke duka bukukuwan biyu kafin jiya Alhamis, abinda ya kawo karshen taron kolin na biyu tsakanin shugabannin manyan kasashen biyu ba tare da shiri ba.
Shugabannin Kasashen Duniya Za Su Tattauna Akan Sauyin Yanayi
A yau Litinin shugabannin duniya zasu hadu a birnin New York dan hallartar taron Majalisar Kolin Kungiyar Majalisar Dinkin duniya, inda zasu tattauna akan sauyin yanayi duba ga yadda masana kimiyya suke gargadin a dau matakin kariya.
Kimanin Shugabannin kasashe 60 da Fira Ministoci ne ake sa ran zasu yi jawabai akan batutuwa da suka hada da yadda za a daina amfani da makamashin Coal a koma ga amfani da makamashin da bashi da illa ga yanayi, kiyaye aukuwa da magance masifu idan sun auku da zuba kudi a fannin yanayi a taron na wuni daya.
Shugaban Amurka Donald Trump bazai hallarci taron ba.
A yau Litini, a maimakon haka, zai hallarci wani taro akan cin zarafi da ake yiwa mabiya addinai marasa rinjaye, musamman mabiya addinin Kirista, kafin ya zanta a zama daban-daban da shugabanin Pakistan, Poland, New Zealand, Singapore, Egypt da Korea ta Kudu.
Babban Sakataren Majalisar Dinkin Duniyar Antonio Guteres, ya kudiri jaddada wa shugabanin mahimmancin da wannan taron na yanayi yake dashi kuma ya kalubalance su da samar da kwakkwarar mafita ba kawai su tsara bayanai masu daukan hankali ba.
A gabanin taron da za ayi yau Litini, Majalisar Dinkin Duniyar ta fitar da wani rahoto wanda cibiyar Lura da yanayi ta Duniya ta hada, mai nuna cewa an samu karuwar gurbtar yanayi da iskar Carbon, haurawar teku, dumamamar yanayi da kuma narkewar kankara.
Ana Kyautata Zaton An Kashe Dan Osama Bin Laden
Ana kyautata zaton an kashe Da kuma magajin wanda ya kafa kungiyar al-Qaida Osama bin Laden, ana tunanin wani hari da Amurka ta taimaka aka kai ne ya yi sanadiyar mutuwarsa, a cewar wasu rahotanni.
Jami’ai da suka yi bayani akan batun amma suka so a sakaya sunansu, sun tabbatar da mutuwar Hamza bin Laden, wanda ake zaton shekarunsa 30 da haihuwa, kamar yadda kamfanin dillancin labaran NBC ya fada a jiya Laraba.
Daga baya jaridar New York Times ta ba da rahoton cewa tun cikin shekaru biyu da suka gabata aka kashe Hamza bin Laden a wani farmaki wanda kusan da taimakon Amurka aka kai shi.
Amma jami’ai sun fadawa jaridar ta Times cewa gwamnati ba ta tabbatar da mutuwar Hamza ba kuma ta ki ta yi karin bayani.
Dama Amurka ta sha sanar da ba da tukwicin har dala miliyan 1 ga duk wani mai bayanin da zai kai ga kama Hamza bin Laden ko kashe shi, wanda ke tare da mahaifinsa a lokacin da kungiyar al-Qaida ta kawo hari a nan Amurka a ranar 11 ga watan Satumban shekarar 2001.
Kungiyar ta A Qaida, ta kai hare-haren ta’addanci akan katafaren benen cibiyar cinikayya ta duniya da ke birnin New York da kuma ginin ma’aikatar tsaron Amurka na Pentagon.
Bisa ga wasu wasiku da aka samo a gidan Osama bin Laden a garin Abbottabad da ke Pakistan, an horar da Hamza bin Laden tun yana yaro don wata rana ya jagoranci kungiyar ta’addancin mahaifinsa.
Jagoran 'Yan Adawar Venezuela Ya Yi Tayin Ahuwa Ma Sojojin Kasar
Shugaban ‘yan adawar kasar Venezuela kuma wanda ya ayyana kansa a matsayin shugaban kasa na riko, Juan Guaido, ya yi tayin yin ahuwa ma sojojin da suka goyi bayan dimokradiyya, su ka kuma yi watsi da gwamnati mai ci ta Maduro.
A wani taron manema labarai jiya Lahadi, Guaido ya ce ma sojojin, “Mu na jiranku, sojojin Venezuela.
Mu na jiranku da kuma alkawarin da ku ka yi na kare kundin tsarin mulkin mu.
"'Yan bangaren adawa, wadanda wasunsu ke tayar da murya su na cewa, "Abokina soja, kai ne kadai ake jira" .
sun yi ta raba takardu ma sojoji da 'yan sandan da aka tura masu dauke da bayanan shirin yin ahuwar.
Wadansu daga cikin sojojin su na jefar da takardun ko kuma su yaga, amma da yawa daga cikin sojojin Venezuela sun ce su da iyalansu sun gaji da tsananin karanci abinci da kuma sauran kayan more rayuwa.
A halin yanzu, shugaba Nicolas Maduro ya nace a jiya lahadi cewa, sojojin kasar su na bayansa a lokacin da ya ke kallon sojojin su na motsa jiki, inda suke amfani da nakiyoyin da aka yi a Rasha wadanda ake cilla su da roka da kuma bindigogin harbo jirgin sama.
An Yi Zanga Zanga Kan Kisan Wata 'Yar Rajin Kare Hakkin Bil Adama a Rio de Janeiro
Fiye da mutane 1,000 ne suka yi tattakin jerin gwano daga unguwannin marasa zuwa tsakiyar birnin Rio De Janeiro na kasar Brazil a jiya Lahadi.
An yi zanga zangar ce don nuna takaicin kisan wata mace ‘yar rajin kare hakkin bil’adama Marielle Franco da aka yi.
Masu shirya zanga zangar sun yi amfani da na’urorin daukaka amon sauti suna cewa, “muryarta ba za ta yi shiru ba" a lokacin da zanga zangar ta kai har kan babban layin garin.
An harbe Franco da direban ta a ranar Larabar da ta gabata yayin da suke barin wani taro da aka yi na goyon bayan bakaken mata.
Franco tana cikin ‘yan majalisar gudanar da harakokin raya birnin Rio de Janeiro kuma ‘yar rajin kare ‘yancin ‘yan tsiraru ce.
Ta kan yi magana akan yadda 'yan sanda muzgunawa jama’ar da ke zaune a unguwannin marasa galihu.
An Janye Dokar Ta Baci A Kasar Turkiyya
Matakin janye dokar wadda ta fara aiki da safiyar yau Alhamis, na zaman wani alkawari da shugaba Erduwan, ya dauka a lokacin da aka sake zaben shi a matsayin shugaban kasa cikin watan da ya gabata.
An kulle mutane fiye da dubu 75,000 a karkashin dokar ta-bacin haka kuma an kori ma’aikata sama da dubu 100,000 daga ayyukan gwamnati, bisa zargin sun yi alaka da mabiyan wani malamin Turkiyya, Fetullah Gulen, da ke zama kasar Amurka, wanda Turkiyya ta dorawa laifin yunkurin juyin mulkin da bai yi nasara ba, da kuma kungiyoyin mayakan kurdawa.
‘Yan majalisar kasar Turkiyya, sun fara muhawara akan wasu dokoki yau Alhamis da zasu ba hukumomi damar cigaba da korar ma’aikatan gwamnati har na tsawon shekaru 3, da hana gudanar da tarurruka da maraice, haka kuma hukumomin su sami damar rike mutanen da suke zargin suna da hannu a batun har na tsawon kwanaki 12 ba tare da an tuhume su da wani laifi ba.
Ana Ci Gaba Da Takaddamar Ficewar Burtaniya Daga Turai
Firaministan Burtaniya Theresa May, na fadi-tashin ganin ta ja hankalin mukarraban gwamnatinta, domin su goyi bayan daftarin yarjejeniyar ficewar Burtaniya daga kungiyar tarayyar turai, wanda masu shiga tsakanin kasar suka kwashe watanni suna kai-ruwa-rana, da takwarorin aikinsu na bangaren tarayyar Turai.
Sai dai wannan daftari mai shafi 500, na ci gaba da haifar da sabani a tsakanin ‘yan jam’iyar Conservative, mai mulki da kuma jagoranci a Majalisar Dokokin Burtaniya, wacce ita za ta yanke hukunci a karshe kan wannan lamari.
Yayin da rahotanni suka fara nuna cewa an cimma wata matsaya, ‘yan gani-kasheni masu goyon bayan ficewar kasar daga tarayyar ta turai, sun soki yarjejeniyar wacce aka kulla da tsohon ministan harkokin wajen Burtaniya Boris Johnson, da ya yi murabus daga mukaminsa a farkon shekarar nan.
Su ma dai manyan jam’iyyun adawan kasar ta Burtaniya sun soki wannan yarjejeniya, wacce ya zuwa yanzu ba a wallafa ta ba.
Wata Gada a Italiya ta Ruguje
Akalla mutane 11 sun mutu a yayinda bangaren wata gada da motoci kusan 10 ke kanta, ya ruguje yau Talata a lokacin wani ruwan sama kamar da bakin kwarya a arewacin birnin (jenowa) Genoa, kamfanin dillancin labaran kasar Italiya ne ya bayyana haka, inda ya ambaci ma’aikatar cikin gidan kasar.
Ministan sufurin kasar, Danilo Toninelli ya ce yana bibiyar lamarin da za a kira mummunan bala’I cikin fargaba.
Wani ganau ya fadawa gidan talabijin din Sky Italia cewa ya ga motoci 8 zuwa 9 akan gadar a lokacin da ta ruguje, abinda ya ce tamkar tashin duniya ne.
Kamfanin dillancin labaran ANSA ya bayyana cewa hukumomi na ganin rashin ingancin gadar da aka gina a shekarar 1960 kuma aka yi mata gyare-gyare a shekarar 2016 ne ya janyo rugujewar ta.
Mahukuntan Poland Sun Bukaci Amurka Ta Kafa Sansanin Sojojinta A Kasarsu
Kasar Poland ta bukaci jami’an Amurka da su kafa rundunar sojoji tare da zuba dubban dakarun Amurka, a wani mataki na tsorartar da Rasha.
A jiya Litinin, Ministan tsaron kasar, Marius Blaszczak, ya ce a kwanakin nan ya tattauna da hukumomin Washington kan yadda za a kafa matsugunin sojin Amurka na dindindin a kasar ta Poland.
“Wannan kasancewa ta dakarun Amurka a kasar, na da matukar muhimmanci wajen jefa tsoro a zukatan abokanan hamayya, Inji Minista Blaszczak yayin wata hira da ya yi da kafar Radio 1.
Kasar Poland ta jima tana nuna damuwa kan harkokin tsaro a yankin, tun bayan da Rasha ta mallake yankin Crimea daga Ukraine a shekara 2014.
A can birnin Moscow, Kakakin shugaban Rashan, Vladimir Putin, Dmitry Peskov, ya ce, tura karin dakarun yammaci a kusa da kan iyakokin Rasha, “ba zai kara komai ta fuskar tsaro da zaman lafiya a nahiyar ba.
An Kashe Sojan Kungiyar NATO a Harin Afghanistan
Kungiyar Taliban ta yi da’awar mutumin da ya kai harin a matsayin daya daga cikin dakatunta wanda yake ‘daya daga cikin sojojin Afghanistan.
A halin yanzu kuma, rundunar sojojojin Amurka ta tabbatar da cewa birgediya Janar dinta yana daga cikin Amurkawa biyun da suka raunata a harin da aka kai na makon jiya a Afghanistan, wanda ya raunata shguaban ‘yan sandan kasar.
Birgediya Janar Jeffrey Smiley, dake jagorantar rundunar tsaron NATO a Afghanistan, yana daya daga cikin wadanda ‘dan bindigar dake sanye da kayan sojojin Afghanistan ya harba, lokacin da ya budewa jami’an wuta yayin da suke barin wajen ganawar da suka yi da kwamandan NATO a Afghanistan, Janar Scott Miller.
Trump Ya Nemi Su Yi "Gajeruwar" Ganawa Da Kim
Shugaban Amurka Donald Trump, ya ce a shirye yake ya sake haduwa da takwaran aikinsa na Korea ta Arewa, Kim Jong Un, a yankin da babu dakaru, wanda ya raba Koriyoyi biyu, domin su gaisa.
Trump ya bayyana hakan ne a wani sakon Twitter da ya wallafa, gabanin ya sauka Korea ta Kudu a yau Asabar.
Yayin da yake ganawa da manema labarai a gefen taron G20 na kasashen da suka fi karfin tattalin arziki a Japan, Trump ya ce haduwar ta su ba za ta wuce ta minti biyu ba.
Shi dai Shugaba Kim bai ce komai ba dangane da wannan goron gayyata na na Trump, yayin da fadar gwamnatin Korea ta Kudu, ta ce, ba a cimma wata matsaya ba kan haduwar shugabannin biyu, inda ta ce tana fatan za a ci gaba da tattaunawa.
Ana dai fatan, wata sabuwar ganawa tsakanin Trump da Kim, za ta taimaka wajen farfado da tattaunawar da ake yi kan batun nukiliyan kasra ta Korea ta Arewa.
Amurka Da China Sun Sake Tattaunawa Akan Batun Cinikayya
Yayin da China da Amurka suka koma kan teburin muhimmiyar tattaunawa a birnin Washington yau Alhamis, alamu na nuna cewa ta yiwu bangarorin biyu su cimma yarjejeniya.
Kamfanin dillancin labaran Reuters ya bada rahoton cewa wasu manyan jami'an cinikayya daga bangarorin biyu na ƙoƙari cimma wasu manyan yarjejeniyoyi guda 6 da zummar warware wasu muhimman batutuwa masu zafi kama daga batun fasaha, da batun tallafin kasa, da kuma kutsen yanar gizo.
A farkon wannan makon, Shugaba Donald Trump ya ce babu rana ko lokacin da “za a cimma yarjejeniyar cinikayya, furucin da ya sa wasu ke gani kamar wa’adin ranar 1 ga watan Maris da aka sanya, wanda ta yiwu ya janyo karin haraji mai yawa daga kasashen biyu, a dage shi idan har aka sami ci gaba a ganawar da kasashen ke yi.
Wasu Sojojin Afghanistan Sun Mika Wuya ga 'Yan Taliban
Kwace sansanin Chenaya a gundumar Gomarcha dake lardin Faryab da aka yi a daren jiya litinin na zuwa ne bayan kwanaki biyu da aka kwashe ana gwabza kazamin fada.
Jami’ai sun ce mayakan sun sami nasarar kwace sansanin ne bayan da sojojin dake fafatawa da su suka kasa samun taimako ta kasa da ta sama, makamai da wasu kayayyakin su kuma suka kare.
Jami’an soji da na gwamnatin yankin sun tabbatarwa muryar Amurka yau Talata cewa, 40 daga cikin 70 na sojojin da aka girke a sansanin, sun mika wuya ga mayakan Taliban.
Jami’an suka kuma ce ta yiwu an kashe sauran sojojin ko kuma sun tsere zuwa tsaunukan dake yankin a lokacin fadan.
Kwace sansanin Chenaya na zuwa ne bayan da jami’an tsaron Afghanistan, tare da taimakon hare-hare ta sama daga dakarun Amurka, da kuma shawarwari daga kwararru, suka taimaka wajen kwato birnin Ghazni mai muhimmanci a kudu maso gabashin yankin bayan wani kazamin fada da ‘yan Taliban.
Matasan Najeriya Sun Gaji Da Mulkin Tsofaffi
Tun ba yanzu banagrorin biyu ke zargin juna, yayin da matasan ke korafin cewa, dattawan sunyi babakere akan madafun mulki, su kuwa dattawan na cewa ne, matasan sun fiye ci da zuci.
Wannan ta sanya har-ma wasu daga cikin ‘yan najeriya ke ganin ya kamata matasan suyi taron dangi domin kwace madafun mulkin daga tsaffin, ganin cewa, zabukan badi na karatowa.
Dr Sa’idu Ahmad Dukawa masanin kimiyyar siyasa a Jami’ar Bayero Kano yayi fashin baki.
Yace masana sun fadi cewa shugaba na koli kada ya gaza shekara 50, amman wadansu basu ambaci shekaru ba sai dai kuma wajibi ne shugaba ya koshi da ilimi da sanin aladar al’umma, ya kamata a tafi da tsarin siyasa da dattijai domin tsawatarwa da matasa da zasu goge su karbi matsayin dattawan a gaba.
Umar Liman Danfulani guda cikin matasan Jam’iyyar PRP a zamanin Jamhuriya ta 2 a Najeriya wanda ke ci gaba da bibiyar lamuran siyasa da shugabanci na cewa.
Matasa suna da yarinta don haka mulki bai kamace su ba.
To amma duk da haka, Abubakar S.
Umar yace akwai matasa masu kwazo, sai dai dattawan ne ke dakile musu karsashi inda yace akwai wadanda zasu iya yin mulki amman iyayaen gidan su baza su barsu suyi abinda suke so baDokar karfafawa matasa gwiwar tsayawa zabe na cikin dokoki 12 da majalisar dokokin najeriya ta mikawa shugaba Buhari domin ya rattaba musu hannu.
Koriya Ta Arewa Ta Sake Gwada Muggan Makamai
Kafar labaran gwamnatin kasar Koriya Ta Arewa ta tabbatar jiya Asabar cewa Koriya Ta Arewa ta yi gwaje-gwajen makamai masu linzami, wanda wannan ne karon farko da Koriya Ta Arewar ta ce wani abu kan gwaje-gwajen a hukumance, wanda kuma ke tayar da jijiyoyin wuya ta fuskar soji.
Kafar labaran ta gwamnatin Koriya Ta Arewa ta ce Shugaba Kim Jong Un da kansa ne ya bayar da umurnin a cilla rokokin ciki teku daga gabar gabashin kasar.
Hotunan da aka buga a kafafen yada labaran gwamnatin Koriya Ta Arewa na nuna Shugaba Kim na leka cikin tabaron hango nesa, sannan ya yi murmushi yayin da ya ke nuna allon bidiyon na’urar cilla makamin, lokacin da makamin ya dira kan wani tsibiri.
An Zargi Koriya Ta Arewa da Habbaka Tashar Nukiliya a Boye
Wata kungiyar saka ido ta ce hotunan tauraron dan adam sun nuna cewa a watannin baya-bayan nan, an yi matukar inganta daya daga cikin tasoshin nukiliyar Koriya Ta Arewa.
Kungiyar 38 North, wacce ke sa ido kan harkokin soji, da harkokin tattalin arziki, da harkokin zamantakewa da dai sauransu a Koriya Ta Arewa, ta fada a wani rahoto ranar Laraba cewa hotunan da aka dauka daga sararin sama ranar 21 ga watan Yuni sun nuna cewa Koriya Ta Arewa ta dada inganta tashar nukiliyarta ta Yongbyon.
Hukumar leken asirin tabbatar da tsaron kasa ta Amurka CIA ta ki cewa komai kan wannan rahoton kuma Ma'aikatar Harkokin Wajen Amurka ta ce ita ba ta magana kan abin da ya shafi bayanan sirri.
Fadar Shugaban Amurka ta White House ta ki cewa komai da aka tuntube ta.
Za A Gurfanar Da Shugaba Da Mabiyan Wata Kungiyar Islama A Pakistan
Gwamnatin Pakistan ta sanar da cewar zata gurfanar da shugabanin wata Jam’iyyar Musulunci, kan laifin cin amanar kasa da Ta’addanci.
Wannan zargin ya faro ne tun a watan Nuwamba da aka gudanar da zanga-zangar rashin amincewa da hukuncin kotun kolin kasar, da ta wanke wata mata Kirista da laifin yin kausasan lafuzza ga Annabin Rahama Muhammad (SAW).
Wanda a baya aka yanke mata hukuncin kisa, kungiyar Tehreek-i-Labbaik Pakistan (TLP) kungiyar addini, wadda da ga baya ta rikide ta koma kungiyar siyasa ita ta shirya zanga-zangar.
Ministan yada labarai Fawad Chaudhry, ya shaida ma manema labarai jiya Asabar, cewar an kama mutane sama da 3,000 mambobin kungiyar ta TLP suna nan tsare, harda shugaban kungiyar Khadim Hussain Rizvi.
Ministan yace akasarin kamen anyi shine a Lardin Punjab inda kungiyar tafi karfi.
Kotun Rasha Ta Ki Bada Belin Paul Whelan
Wata Kotun a Rasha ta ki bada belin wani ba-Amurke da ake zarginsa da laifin leken asiri.
Paul Whelan, wanda ke zaman dan kasashen Amurka da Biritaniya, tsohon soja ruwa a Amurka ne da aka kama shi ran 28 ga watan Disamaba bayan da hukumar tsaron kasar Rasha ta zarge shi da laifin leken asirin kasa, koda yake kuma hukumomin Rasha din ba su bayyana ainihin laifin da ake zarginsa da aikatawa ba.
Iyalansa sun ce ba shi da wani alifi.
Mutumin dan shekaru 48 ya bayyana a kotu a birnin Moscow a yau Talata, yana neman a sake shi, amma alkalin ya ki amincewa da hakan.
Takunkumi: Turkiyya Ta Mai Da Martani Ma Amurka
Shugaban Turkiyya Recep Tayyip Erdogan, jiya Asabar ya ba da sanarwar daukar matakan ramuwar gayya kan Amurka, sanadiyyar kakaba takunkumin da Amurka ta yi ma wasu Ministocin Turkiyya biyu saboda cigaba da daure wani Pastor ba-Amurke.
Erdogan ya bayyana wadannan matakan ne yayin da yak e jawabi a wani taron jam’iyyar mata a birnin Ankara.
Ya ce, “Mun kai zuciya nesa har zuwa yammacin jiya.
Yau ina bayar da umurnin kama kaddarorin Sakataren Harkokin Shari’ar Amurka da kuma Sakataren Cikin Gida a kasar Turkiyya," a cewar Erdogan.
Erdogan ya kara da cewa, “Masu ganin kamar za su iya sa Turkiyya ta tsorata ta wajen furta kalaman barazana da kuma kakaba takunkumi marasa kan gado lallai ba su san kasar Turkiyya ba.
A Karon Farko Shugabar Taiwan Ta Kawo Ziyara Kasar Amurka
A wannan makon ne shugabar Taiwan take ziyarar birnin Los Angeles, wanda zai kasance karon farko a cikin shekaru 15, da wata shugabar Taiwan za ta yi magana a bainar jama'a a Amurka, a wata alamar kara karfin dangantaka tsakanin hukumomin Amurka a Washington, da takwarorin su dake birnin Taipei.
Shugaba Tsai Ing-Wen, ta gana da wakilan majalisar dokokin Amurka, da 'yan Taiwan dake Amurka a ranar Litinin da jiya Talata, lamari da ya sa China a hukumance ta fadawa Amurka rashin jin dadinta.
China tana daukar Taiwan a zaman wani lardin kasar da ya fandare.
Wakili a majalisar wakilan Amurka Brad Sherman, wanda jigo ne a kwamitin kula da harkokin ketare shiyyar asiya da yankin Pacific a majalisar, ya gayawa Muryar Amurka cewa, yana fatar wani lokaci nan gaba shugaba Tsai za ta kawo ziyara nan birnin Washington.
Jiya Talata, ofishin China mai kula da Taiwan, ya sake nanata rashin amincewar sa ga duk wani yunkuri na goyon bayan Taiwan ta sami 'yancin kai.
Amurka Da China Sun Koma Bakin Dagar Cinakayya
Amurka da China sun shiga fafatawa a fagen cinakayya, bayan tattaunawarsu ta baya-bayanan kan batutuwan cinakayya wadda har su ka kammala ba tare da cimma jituwa ba.
Ranar Jumma’a Amurka ta kara haraji daga 10% zuwa 25% kan kayakin China na kudi dala biliyan 200 da ake shigar da su Amurka.
China ta ce za ta mai da martani, amma ba ta yi cikakken bayani ba.
Shugaban Amurka Donald ya kuma umurci jami’an gwamnatinsa su fara shirin kara haraji kan kusan dukkannin sauran kayakin China da ake shigar da su Amurka, wadanda kudinsu ya kai dala biliyan 300, matakin da ake ganin zai dau watanni kafin a fara aiwatarwa.
Syria: Farmakin Baghuz Ya Fuskanci Tsaiko
Farmakin da ake kai wa a tunga ta karshe da ke hannun mayakan IS wanda suka ayyana a matsayin daularsu a Siriya, ya fuskanci tsaiko, yayin da aka shiga yini na uku.
Dakarun da ke samun goyon bayan Amurka, sun bayyana cewa samun karin fararen hula a yankin, wadanda mayakan ke amfani da su a matsayin garkuwa, shi ne dalilin da ya sa farmakin ke tafiyar hawainiya, kamar yadda mai magana da yawun gamayyar dakarun ta SDF, Mustapha Bali, ya wallafa a shafin Twitter.
Sai dai bai bayyana matakan da suke dauka ba, domin ganin an an fitar da fararen hular daga Baghuz ta hanyar da ba za su cutu ba.
Amma dai ya yi gargadin cewa, jinkirin da aka samu ba zai dauki dogon lokaci ba.
Akalla sojoji dubu 15 da ke samun goyon bayan Amurka a Siriya sun kaddamar da wani mummunan hari a wani guri dan karami da ke kauyen Baghuz na arewa maso gabashin Siriya a ranar Juma’a da daddare, wanda ya samu goyan bayan jiragen yakin Amurka da na kawayenta.
Shugaban Taliban Ya Bukaci Zaman Sulhu A Afghanistan
Shugaban Taliban dake Afghanistan,Hibatullah Akhundzada jiya Talata ya sabunta kiran da ya yi na ganin ya tattauna kai tsaye da Amurka domin ganin an kawo karshen yakin da ake yi, wanda zai baiwa kungiyar ‘yan yakin sa kai damar a tattaunawa dasu domin samun zaman lafiyan gwamnatin Kabul.
A cikin sakon sa na taya murnan bikin salla karama wanda za a yi bayan an kawo karshen azumin watan Ramadan, Shugaban na Taliban ya karfafa kemfe din da kungiyar tasa ta ke yi yana mai bada musali da ci gaba da kasancewar sojojin da Amurka kewa jagoranci da suka mamaye kasar.
Akhundzada yace muddin da gaske jami’an Amurka suke yi, lallai sunyi amanna da zaman lafiya musammam ganin an kawo karshen rikicin da ake yi a kasar to tilas ne su gabatar da kansu domin a hau teburin sulhu dasu domin ganin karshen wannan harin, harin da ya ce yana yiwa duka bangarorin biyu illa wato da sojojin Amurka da ma na Afghanistan din.
Yanzu haka mutanen Afghanistan a shirye suke su rungumi batun sulhu.
Wadannan kalaman dai suna kunshe ne a cikin wata sanarawar da shugaban ya bayar ana kwanaki ukku a gudanar da bikin sallah wanda ake sa ran a yi ranar juma’a.
Faransa Ta Gargadi Amurka Kada Ta Kara Takunkumai A Kan Iran
Sakataren harkokin wajen Amurka Mike Pompeo ya yi barazana farkon wannan mako cewa, za a dorawa Iran mummunar takunkumin kudi da ba a taba ganin irinsa ba, idan bata sake halayenta ba, inda ya lissafo jerin bukatu 12 a kan sabuwar yarjejeniyar nukiliya.
Le Drian ya fadawa wani gidan rediyon kasar ta France Inter cewa, dora sabbin takunkumai ba zai karfafa tattaunawa ba, sai dai ma zai taimakawa ra'ayin rikau na Iran, yayin da kuma zai raunana shugaba Hassan Rouhani.
Yace wannan matsaya da Amurka ta dauka nada hadarin gaske ga yankin.
Bugu da kari a kan shirin nukiliyar Iran da ayyukanta a yankin, Pompeo ya lashi takobin maido da Amurkawa da aka yi garkuwa dasu a Iran.
Kasashen G20 Sun Amince a Sauya Tsarin Karbar Kudaden Haraji
Taron ministocin kudi na kasashen da suka fi karfin tattalin arziki a duniya, wato G20, wanda ke gudana a birnin Fukuoka a Japan, ya amince a yau Asabar cewa, akwai bukatar gaggawa ta tabbatar da cewa manyan kamfanoni suna biyan kason kudaden da ya kamata su biya.
Gangamin ministocin ya bayyana bukatar hakan ne yayin da aka fahimci cewa tattalin arzikin duniya, na tafiyar hawainiya wajen bunkasa.
Ministan kudi a Japan, Taro Aso, ya ce akwai bukatar a kaucewa yanayin da zai sa a samu wani fanni ya fadi warwas, saboda sauye-sauyen da za a yi, wadanda ya ce suna da muhimmancin da ba za a ga irinsa ba cikin karbi guda.
Shi dai taron, ya tattaro ministocin ne, da zimmar samar da sabbin tsare-tsare kan biyan kudaden haraji, wanda za’a auna kan yadda kamfani ke gudanar da harkokin kasuwancinsa a wata kasa, bai inda hedkwatar kamfanin take ba.
A kuma cewar Sakataren baitulmalin Amurka, Steven Mnuchin, bai kamata a rika nuna banbanci kan harkokin kasuwancin da ake yinsu a fili ba da wadanda ake yi a kafar yanar gizo.
Sai dai duk da cewa ministocin kasashen da suka ci gaba da wadanda ke kan bunkasa, sun yi hannun riga a wasu shawarwarin da aka gabatar a taron, taron ya amince cewa akwai bukatar a samar da sauye-sauye kan yadda ake karbar kudaden haraji.
Iran Ta Bukaci Amurka Ta Daina Mata Barazana
Ministan Harkokin Wajen Iran, Mohammed Javad Zarif, ya yi kira ga shugaban Amurka, Donald Trump, da ya bi hanyar “mutunci" a maimakon ya rika amfani da barazana.
Zarif na maida martani ne dangane da wani sakon Twitter da Trump ya wallafa a jiya Lahadi inda yake cewa “idan Iran tana so ta yi fada ne, wannan zai kasance karshenta a hukumance.
Kul! ta sake barazana ga Amurka.
Ministan ya kara da cewa, Trump, yana fuskantar matsin lamba ne daga wani rukunin mutane, ciki har da mai ba shi shawar kan harkar tsaro, John Bolton, da kuma Firaiminstan Isra’ila, Benyamin Netanyahu, inda ya ce, yana kuma so ne ya cimma wani abu da magabatansa suka gaza yi.
Zarif ya kuma rubuta cewa, “Iran ta kwashe shekaru aru-aru tana nan daram, yayin da masu musguna mata duk suka durkushe, matakan ta’addanci da aka dauka kan tattalin arzikinmu da surutai marasa kan gado, ba za su kawo karshen Iran ba.
"A makon daya gabata, Trump ya nuna alamun janyewa daga zafafan kalaman da yake yi akan Iran, inda ya nuna cewa a shirye yake a yi zaman tattaunawa.
Dakarun Isra'ila Sun Bindige Wani Bafalasdine Har Lahira Bayan da Ya Dabawa Mutane Uku Wuka
Biyu daga cikin mutanen sun samu munanan raunuka, yayin da mutum na uku ya dan samu karamin rauni.
Dakarun na Isra’ila sun ce lamarin ya faru ne a unguwar da ake kira Adam, wacce ke tsakanin Birnin Qudus da garin Falasdinawa na Ramalla a yankin gabar Kogin Jordan.
Wannan rikici tsakanin Isra’ila da Falasdinawan, ya ta’azzara ne tun daga watan Maris, bayan da Falasdinawan suka fara bore a kullum a kan iyakar Isra’ila da zirin Gaza.
Akalla Falasdinawa 140 da kuma sojan Isra’ila daya suka mutu.
Tsageru daga yankin Gaza da ke karkashin ikon kungiyar Hamaz, sun harba rokoki zuwa yankin Yahudawa, lamarin da ya haifar da mummunan martani daga Isra’ilan
Sojojin Rasha Da Syria Sun Fatattaki 'Yan Tawayen Syria
Kungiyar kare hakkin bil adama ta Syrian Observatory tace jiragen yaki sun kai samame sau 60 a cikin kasa da sa’o’i uku a yankuna kudancin kasar mai tarin jama’a.
Shugaban kugiyar Observatory, Rami Abdel Rahman yace ana amfani da gine ginen 'yan tawayen da mayakan jihadin yayin wannan hari.
Rahman yace wadannan hare haren sune mafi muni tun bayan wani mummunar harin da aka kai a ranar goma ga watan Agusta da ya kashe akalla fararen hula 53 ciki har da kananan yara a Idlib da kuma wani lardi a Aleppo dake kusa da wurin.
Galibin yankunan Idlib da kewaye yana hannun yan tawayen ne da suka hada da kungiyar Hayat Tahrir al-Sham da kuma kawancen kungiyoyin 'yan bindiga a Syria, wanda a can baya take da alaka da al-Qaida.
Itama Rasha ta fada a jiya Asabar cewa, tana da sahihin bayani cewa, 'yan tawayen na Syria suna shirin kai wani harin takala a Idlib, domin tabbatar da taimako da sukje samu daga kasashen yammacin duniyaMai magana da yawun ma’aikatar tsaron Rasha Igor Konashenkov, yace duk wadanda suke da hannu a cikin harin takalar, su dada shiri kan shiri daga yammacin jiya Asabar takwas ga watan Satumba.
Birtaniya Za Ta Mayarwa Da Iran Martani Kan Kwace Jirgin Ruwanta
A yau litinin Firai Ministan Birtaniya, Theresa May, za ta hadu da ministocin tsaro da jami’an tsaro don wata tattaunawa ta gaggawa kan yadda za su bullowa kwace jirgin ruwan dakon manta da Iran ta yi a yankin Mashigin Hormuz.
Daya daga cikin martanin da Birtaniya take tunanin dauka shi ne kakaba takumkuman karya tattalin arziki akan Iran.
Ana sa ran nan gaba a yau May za ta yi wa ‘yan majalisar dokokin Birtaniya karin haske akan halin da ake ciki.
Wani faifan sauti da jami’an tsaron kan teku na kamfanin Dryad Global suka nada wanda aka sake shi a jiya Lahadi, an ji wani jirgin yakin ruwa na Birtaniya yana yin gargadi ga jami’an Iran da ke sintiri akan teku kan yin katsalandan ga jirign Birtaniya na Stena Impero yayin da yake ratsa mashigin na Hormuz.
Sai dai duk da haka dakarun juyin yuya hali na Iran sun sakko daga jirgi mai saukar ungulu inda suka kwace tankar dakon man jim kadan bayan da aka gargade su.
Siriya Tayi Tur da Shirin Isra'ila na Kwashe Wasu Jami'an Agaji
Kasar Siriya ta caccaki Isra’ila akan kwashe daruruwan masu aikin agajin sa-kai na kungiyar White Helmets, tana mai yin Allah wadai da shirin da ta kira “babban laifi".
tsawon lokacin da aka kwashe ana rikicin Siriya, gwamnatin kasar ta zargi ma’aikatan agajin da yin aiki da ‘yan tawayen dake samun goyon bayan wasu kasashe.
Haka kuma Siriya ta sha dora laifin fadan, wanda aka fara a shekarar 2012, akan gwamnatocin wasu kasashen ketare, ta kuma kira masu adawa da mulkin shugaba Bashar al-Assad a matsayin ‘yan ta’adda.
A shekarar 2013 aka kafa kungiyar da ake kira Syria civil defense ko White Helmets da turanci, a matsayin kungiyar agajin gaggawa ta wadanda suka jikkata sanadiyar hare-hare ta sama da kuma wasu hare-haren a lokacin arangamar da aka yi tsakanin dakarun dake goyon bayan shugaba Assad da kuma ‘yan tawayen dake kokarin murkushe gwamnatinsa.
Ma'aikatar harkokin wajen Amurka a cikin wata sanarwa, ta yi na'aam da ceto wadanda ta kira, "gwarzayen masu aikin sa kai da suka ceto dubannan rayuka".
'Yan Taliban Sun Mamaye Birnin Ghazni
Kungiyar yan ta’addan Taliban sun mamaye birnin Ghazni, wani gari mai tazarar kilomita 150 daga kudu maso yammancin Kabul a daren Alhamis.
Mummunan fada ya ci gaba tsakanin kungiyar yan ta’addan da jami’an tsaron gwamnati har zuwa safiyar yau jumu’a.
A wani lokaci, duka bangarorin biyu suna fada ne a tsakiyar garin kusa da wani ginin gwamnati mai muhimmanci, wanda ya hada da ofishin gwamna da cibiyar tsaro ta kasa, da cibiyar bincike ta Afghanistan a cewar mazauna wajen da wani jami'in gwamnati Amanullah Kamrani.
Gwamnati ta tura mayaka na musamman na Afghan wadanda suka taimaka wajen kora 'yan Taliban bayan gari a cewar janar Farid Mashal, babban jami’in 'yan sandan yankin.
Duk da haka yace yan ta’addan suna samun mafaka a cikin gari, wanda ke sa aikin 'yan sanda yana zama mai wahala.
Mazauna garin sun ce fadan ya ci gaba a wasu bangarorin garin musamman a unguwa ta biyu.
Shugaba Donald Trump ya Sake Dorawa Iran Takunkumin Karya Tattalin Arziki
Amurka ta sake sanya takunkumin karya tattalin arziki akan Iran wanda a baya ta taba sanyawa don hurawa kasar lamba akan takaita shirin ta na Nukiliya, amma daga baya aka dage a karkashin wata yarjejeniya da aka cimma a shekarar 2015.
Shugaba Donald Trump ya sha sukar wannan yarjejeniyar ya kuma fidda Amurka daga ita watanni 3 da suka gabata, abinda ya janyo sake maida takunkumin wanda ya fara aiki a daren jiya litinin.
Trump ya rubuta a shafin sa na twitter yau Talata cewa “an sake sanya takunkumi akan Iran a hukumance.
" Wannan shine takunkumi mafi tsanani da aka taba sanyawa, kuma a watan Nuwamba matakin zai kara tsanani.
Duk mai huldar kasuwanci da Iran ba zai yi wata harkar kasuwanci da Amurka ba.
kwanciyar lafiyar duniya kawai mu na ke buakata, ba wani abu ba, a cewar Trump.
Takunkumin da aka sanya zai auna bangaren kamfanonin motocin Iran, da harkar kasuwancin gwal, da wasu abubuwan masu martaba na kasar, da kuma harkokin kudaden kasar.
An Shiga Kai Dauki Zuwa Bahamas Daga Kasashen Duniya
Duniya ta maida hankali a kan Bahamas, inda dubun dubatan mutane da suke cikin bakin ciki suka fara gwagwarmayar sake gina rayuwarsu biyo bayan barnar da mahaukaciyar guguwar nan ta Dorian.
Rukunin aikin bincike da ceto na kasa da kasa ya baza ma’aikata a fadin tsibiran Abaco da Grand Bahamas domin ceto mutane.
Ma’aiakatn sun fara kwashe buraguza a kan hanyoyi domin fara aikin raba kayan abinci da ruwa.
Ma’aikatar tsaro gabar tekun Amurka da sojojin ruwan Birtaniya sun tsaya da jiragen ruwa a tsibiran kana Majalisar Dinkin Duniya tana aikawa da tan tan na abincin da za’a iya ci kai tsaye da kuma na’urorin sadarwa mai amfani da taurarin dan Adam.
Da yammacin jiya Alhamis, adadin mutane da suka mutu a Bahamas ya kai talatin, amma kuma ganin yadda ruwa ya lalata kauyuka da wuraren shakatawa, jamai’ai sun ce akwai yiwuwar adadin zai karu.
AFGHANISTAN: Mayakan Sama Sun Kashe Sama Da Mutane 30 A Taron Addini Tare Da Jikata Wasu
Rundunar mayakan sama ta Afghanistan ta kai farmaki a wani taron addini ta kashe akalla yara 30 kana kuma raunata wasu 51 a watan da ya gabata, a cewar sakamakon wani bincike da Majalisar Dinkin Duniya ta gudanar da aka fitar jiya Litinin.
Gwamnatin Afghanistan tace tana kokarin auna shugabanin Taliban ne, ciki har da mambobin Quetta Shura, shugabanin kungiyar dake zama a Pakistan.
MDD bata tabbatar da ko akwai wasu manyan shugaban Taliban a wurin taron ba.
Sai dai shedun gani da ido sun fadawa masu bincike na MDD cewa wasu yan Taliban sun halarci taron, wasun ma sun yi aiko samar da tsaro a wurin taron.
A halin da ake ciki kuma, haren haren da mayakan sakai suka kai kan jami'an tsaron kasar a karshen makon jiya ya halaka jami'ai 252, wasu 400 suka ji rauni.
Kususshohin gwamnatin kasar ne suka shaidawa majalisa haka, don nuna tabarbarewar tsaro a kasar.
Wannan ne karon farko a cikin watanni da dama da jami’ai suka bada sanarwar kisa mai dimbin yawa da aka yiwa jami'an tsaron kasar Afghanistan.
Siriya Ta Ce Sanarwar Shugaba Trump Akan Yankin Golan "Ba Ta Dace Ba"
Ma’aikatar harkokin wajen Siriya ta fada yau Jumma’a cewa sanarwar da shugaban Amurka Donald Trump ya yi mai cewa, Amurka zata amince da ‘yancin Isra’ila na mallakar yankin tuddan Golan, bai dace ba.
Ma’aikatar, dake birnin Damascus ta ce sanarwar da Trump yayi ba zata sauya ainahin gaskiyar cewa yankin na Golan na larabawa da Siriyawa ne ba, kuma zai ci gaba da kasancewa nasu.
“Sanarwar ta nuna a fili yadda Amurka ke watsi da dokokin kasa-da-kasa, da yadda ta kuma saba kudurorin kasa-da-kasa, musamman kudurin kwamitin sulhun Majalisar Dinkin Duniya mai lamba 497," a cewar ma’aikatar ta Siriya.
Ta kuma kara da cewa sanarwar Trump na barazana ga zaman lafiya da kwanciyar hankalin kasashen duniya.
A yakin shekarar aluf dari tara da sittin da bakwai da aka kwashe kwanaki 6 ana yi ne Isra’ila ta kwace yankin na tuddan Golan kuma tun a lokacin yake hannun ta.
Shi ma Shugaban Turkiyya Racep Tayyip Erdogan ya ce sanarwar Trump na gab da jefa yankin cikin wani sabon rikici da tashin hankali.
An Kai Hari A wasu Masallatai A New Zealand
Akalla mutane 49 suka rasa rayukansu, wasu fiye da 20 kuma suka sami raunuka a cikin harbe-harben da aka yi a wasu masallatan Jumma’a guda biyu na kasar New Zealand a yau.
Yanzu haka an cafke wasu mutane uku maza da mace daya dangane da harin, koda yake Firayin-ministar New Zealand, Jacinda Arden, ta ce daga cikin mutanen, ba wanda sunansa ke cikin jerin sunayen mutanen da ma’aikatun tsaro ke maida hankali a kansu.
Tuni aka riga aka tuhumi daya daga cikin mutanen, wani dan shekaru 28 da haihuwa da laifin kisan kai, kuma gobe Asabar ake sa ran gabatar da shi a gaban hukuma, kamar yadda kwamishinan ‘yan sanda Mike Bush ya bayyana.
Birtaniya Ta Kori 'Yan Diflomasiyar Rasha Daga Kasarta
Birtaniya ta sanar da daukar matakan maida martani kan Rasha da suka hada da korar jami’an diplomasiyan kasar Rasha ishirin da uku, bayanda Rasha tayi watsi da bukatar da Birtaniya ta gabatar na neman bayani dangane da yadda aka iya yin amfani da sinadarin guba mai mummunan karfi da rasha ta sarrafa a zamanin mulkin Soviet, a garin Salisbury kan tsohon jami’in leken asirin kasar Rasha Sergei Skirpal da yarsa Yulia.
Firai minister Birtaniya Theresa May ta sanar da daukar wannan matakin a zauren majalisa da ya cika makil.
Ta sanar da cewa, gwamnatinta zata shata daftarin da zai kare al’ummar kasar daga duk wata barazana, zata kuma yi nazarin daukar sababbin matakan yaki da liken asiri kasa.
Matakan maida martanin da zata dauka sun hada da amfani da yin wadansu gyare gyaren a dokokin takunkumi da zasu bada izinin hana ‘yan kasar Rasha da aka hakikanta suna keta hakkin bil’adama amfani da kaddarorinsu, da kuma soke huldar manyan jami’an gwamnati tsakanin Birtaniya da Rasha da suka hada ziyarar da ministan harkokin kasashen ketare na kasar Rasha Sergey Lavrov, ke shirin kaiwa Birtaniya.
An ba Rashawan da aka kora mako guda su fice daga Birtaniya a wani abinda aka bayyana a matsayin korar jami’an diplomasiyan kasar Rasha mafi girma tun shekara ta dubu da dari tara da saba’in da daya, lokacin yakin cacar baki.
Rasha ta musanta cewa tana da hannu a kai harin gubar, ma’aikatar harkokin wajen kasar kuma tace, jawabin da May tayi jiya, takala ce da ta toshe kafar tattaunawa tsakanin kasashen biyu.
Ta kuma kara da cewa, Rasha zata maida martani nan ba da dadewa ba.
An Ci ISIS Da Yaki
Dakarun SDF da ke yaki da ISIS a Siriya tare da taimakon Amurka, sun yin shelar yin galaba kan kungiyar ‘yan ta’addan ISIS a zahirance, bayan an shafe tsawon dare ana ta luguden wuta na karshe, to amma dakarun na SDF sun kuma yi gargadin cewa wani fadan na nan tafe.
A jerin dare na karshen, an yi ta ruwan bama-bamai kan dan dan abin da yankin kasar da ISIS ta ayyana a matsayin daularta, ta yadda sai haske ake gani a sararin saman garin Baghuz da ke arewa maso gabashin Siriya.
Hasali ma, tun daga safiyar jiya Asabar, babu abin da aka fi gani a filin Allah kamar tarkacen ababen hawa da su ka kone, da tantunan kwana da kuma sauran kaddarorin iyalan ‘yan ta’addan na ISIS.
Dakarun na SDF sun kafa tutarsu a kan daya daga cikin gine-gine kalilan da har yanzu ke tsaye, inda su ke ta cigaba da bukin kawo karshen kungiyar ta ISIS.
Yan Bindiga Sun Kai Hari Kan Ginin Ma'aikatar Ilimi A Afghanistan
Hukamomi sun ce wasu mutane su 10 sun ji jikkata a harin da aka kai kan ginin Ma’aikatar Ilimi a Jalalabad, babban birnin lardin Nangarhar.
Jami’an tsaro sun yi musayar wuta na lokaci mai tsawo da maharan kafin suka fatattake su.
Wannan shine mummunan hari na biyu da ya faru a Jalalabad cikin yan kwanakin nan.
An kashe wasu mutane 10, wasu su 4 kuma sun jikkata jiya Talata a lokacin da wani dan kunar bakin wake ya tada nakiyoyin da yayi dammara da su a wajen wan ishingen binciken jami’an tsaro.
Kungiyar Taliban da yan bindigar da ke da alaka da ISIS na da karfi a yankin Nangarhar, kuma sun sha daukar alhakin kitsa hare-haren bom akan dakarun gwamnati.
Masu Bincike A Amurka Da Birtaniya Sun Kirkiro Sinadarin Nakar Da Roba Cikin Gaggawa
Kimanin ton miliyon takwas na robobi ne suke karewa a cikin teku a fadin duniya a kowace shekara, amma wani tuntube a dakunan bincike na kimiyya ya baiwa masana kimiya kwarin gwiwan shawo kan wannan barazana ga duniya.
Masu bincike a Amurka da Birtaniya sun ce sun kirkiri wani sanadari bisa kuskure, wanda zai iya narkar da roba cikin gaggawa fiye da sinadarin da ake amfani da shi wurin narkar da ita a yanzu.
Sun cimma hakan ne ta hanyar kara karawa sinadarin-guba da ake kira "amino acid" da turanci da nufin rage kaifinsa, amma sai akasin haka ya faru.
Masu binciken sun ce burinsu shine su kara yin kwaskwarima ga abunda suka ganon, ta yadda za'a rika narkar da roba kwatankwacin aikin masana'antu wajen kere-kere.
Bom Ya Fashe A Gaban Ofishin Jakadancin Amurka A China
Yan sandan Beijing sun gano wani dan shekaru 26 dan asalin yankin Mangolia dake China a matsayin dan kunan bakin waken.
Harin ya auku ne kusa da gurin da mutane ke layin shiga ofishin jakadancin Amurka neman visa.
Hotunan da aka watsa a yanar gizo ya nuna yadda hayaki ya mamaye samaniya a wajen ofishin jakadancin a birnin China.
Ofishin jakadancin Amurka a China na wani bangaren dake makwabta da ofisoshin jakadacin wadansu kasashe, kamar India da Israila.
Amurka Ta Soke Wata Tsohuwar Yarjejeniyar Da Ta Kulla Da Iran
“Iran ta kwashi lokaci mai tsawo tana watsi da yarjejeniyar," a cewar sakataren harkokin wajen Amurka Mike Pompeo, ya ‘kara da cewa kamata yayi a ce ita ma Amurka ta fice daga yarjejeniyar tun shekaru masu yawa da suka wuce.
Iran ta kai ‘karan Amurka gaban babbar kotun MDD, tana mai cewa takunkumin da Amurka ta kakaba mata ya sabawa yarjejeniyar da suka kulla tun alif 955.
Amurka da tsohuwar kawartata ta kusa Iran, sun amince da yarjejeniyar ne, a wani bangare na dakile tasirin tsohuwar tarayyar Soviet a gabas ta tsakiya lokacin ake zaman dar-dar tsakanin Amurka da tsohuwar tarayyar Soviet din.
A jiya Laraba ne dai ita kotun ta MDD ta yanke hukuncin hana Amurka anfani da takunkumin da ta saka wa Iran wajen hana a shiga da kayan agaji, magungunna, abinci da kayan aiki zuwa cikin kasar ta Iran, musamman masu alaka da tabattarda lafiyar masu tafiye-tafiye a jiragen sama.
Saudiyya Ta Tsare Mutum Takwas, Har Da Amurkawa Biyu
Kasar Saudiyya ta kama wasu mutane 8, ciki har da Amurkawa biyu ‘yan asalin Saudiyya.
Kamfanin dillancin labaran Associated Press ya bayyana cewa cikin mutanen da aka tsare har da wata mace mai juna biyu da maza 7.
Duka mutanen da aka kama sun sha nuna goyon bayan kan kare hakkokin mata da ke kasar.
Wata kungiyar kare hakkin bil Adama da ake klira, ALQST, wacce ke da hedkwata a London, ta ce duka mutanen da aka kama marubuta ne da kuma masu rubuce-rubuce a kafafen sada zumunta, wadanda a baya suka bayyana ra’ayoyinsu a fili akan yin sauye-sauye.
“Ya ce batun tauye hakkin dan Adama, abu ne da ya zama ruwan dare a wannan yankin, amma kuma babu abin da ake yi, kuma an sha magana akai, kuma ban ga wata alama da ke nuna cewa hakan ya shafar huldar diplomasiyya ba.
" Inji Said Sadek, malami da ke koyarwa a fannin kimiyyar siyasa da halayyar dan adam a kasar Masar.
A ranar Alhamis aka kama yawancin mutanen.
Daga cikin wadanda aka kaman, har da Badr al-Ibrahim, wanda marubuci ne kuma likita kuma, wanda har ila yau Ba’amurke ne dan asalin kasar ta Saudiyya.
Dan Kunar Bakin Wake Ya Tada Bam A Kabul
Wani dan kunar bakin wake ya tada bam a kusa da wani zauren babban taron malaman addinini wanda yawansu ya kai kimanin dubu biyu a Kabul baban birnin Afghanistan, abinda yai sanadiyyar mutuwar a kalla mutane 7 da raunata da dama.
Mai Magana da yawun ‘yan sandan yankin Hasmatullah Satnikzai ya shaidawa Muryar Amurka cewa harin ya auku ne a lokacin da daruruwan mutane ke barin wurin da akayi taron Loya Jirga, watau majalisar dattawan kasar, inda aka gabatarda wata sabuwar dokar adinin musulunci da ta haramta harin kunar bakin wake da kuma tashe tashen hankulan da ke faruwa a Afghanistan din.
Har yanzu dai babu wanda ya dauki nauyin kai harin duk da cewa an san Mabiyan Kungiyoyin Taliban da na ISIS sun shahara wajen kai irin wadannan hare hare a Kabul.
Ana Zaben 'Yan Majalisu a Ukraine
A yau Lahadi, al'umar Ukraine sun dunguma zuwa rumfunan zabe, domin kada kuri'unsu a wani zaben 'yan majalisu na gaggawa, wanda sakamakonsa zai kara jaddada zaben sabon shugaban kasar da aka yi.
A watan Afrilun da ya gabata, wani gagurumin goyon baya da aka nunawa Volodymyr Zelenskiy ta ba shi damar darewa karagar mulkin kasar.
Zelenskiy, ya kasance mai wasan barkwanci, wanda ke yawan fitowa a matsayin shugaban kasa a wasannin kwaikwayon da yake yi.
Ana sa ran jam'iyyar sabon shugaban kasar ta taka rawar gani a wannan zabi, inda akasin hakan zai tilasta mata kafa gwamnatin hadaka.
Masu fashin baki na cewa, mai yiwuwa wannan majalisa ta iya zama banbarakwai, lura da cewa kashi 70 cikin 100 na adadin mambobinta duk sabbi ne.
An Gayyaci Kim Jong Un Taron Kasashen Duniya
Shugaban kasar Rasha Vladmir Putin ya gayyaci shugaban Koriya ta Arewa Kim Jong Un zuwa Rasha domin halartar wani taron kasashen duniya da za’ayi nan bada jimawa ba.
A yau litinin ne Kakakin ma’aikatar harkokin wajen Rasha Dmitry Peskov ya shaidawa manema labarai a birnin Moscow cewa shugaba Putin ya aika wa shugaba Kim takartar gayyatar ne ta hanyar ministan harkokin wajen Rasha Sergei Lavrov a lokacin da ya kai ziyara Pyongyang a satin da ya gabata.
Peskov yace Putin ya bada shawarar Kim ya halarci taron tattalin arziki na kasashen Gabscin Turai da za a yi a birnin Vladivostok a watan Satumba mai zuwa.
Adadin Masu Mutuwa a Teku Na Karuwa - Rahoto
Hukumar kasa da kasa da ke sa ido kan mutanen da suke kaura, ta ce sama da bakin haure 32,000 ne suka mutu ko kuma suka bata a duk fadin duniya a tsakanin shekarar 2014 zuwa bara.
Ta kara da cewa mafi aksarin mutanen da ke mutuwa a tekun Meditareniya ne, yayin da suke kokarin tsallakawa daga yankin arewacin Afirka zuwa nahiyar turai.
Hukumar wacce ke karkashin Majalisar Dinkin Duniya, ta ce wannan adadi da ta fitar, kiyasi ne kawai, domin bai nuna asalin girman matsalar ba, saboda da yawa daga cikin mace-macen da ake samu, ba a kai rahotonsu, sannan ba a gano inda gawarwakin suke.
Amma dai duk da haka, masu bincike sun ce, wannan kiyasi ya fito da irin mummunan hadarin da ke gaban daruruwan dubban bakin hauren da ke saka rayukansu cikin hadari, yayin da suke neman mafaka ko kuma rayuwa mai inganci.
Rahoton ya nuna cewa, kusan mutum 18,000 sun mutu ko kuma sun bata a tekun Meditareniya a tsakanin shekarun 2014 zuwa 2018, sannan kashi biyu cikin kaso ukun wannan adadi, ba a san inda suke ba.
“Duk da rikicin da ke faruwa a Yemen, mutane na ci gaba da yunkurin tsallaka teku daga yankin arewa maso gabashin Afirka, zuwa yankin Bahrul Maliya da na Gabar tekun Aden.
Akalla mutum 125 suka rasa rayukansu yayin da suke kokarin tsallaka teku daga Yemen a bara, idan aka kwatanta da mutum 53 da suka mutu a shekarar 2017.
Inji kakakin hukumar mai sa ido kan bakin hauren, Joel Millima.
Iran Tayi Gwajin Wani Makami Mai Linzami
Iran tayi gwajin wani makami mai linzami dake tafiyar matsakaicin zango, a cewar wani jami’in sojan tsaron Amurka, wanda ya kara da cewa hakan zai iya zafafa zaman dar-dar din da ake ciki a yankin tekun Gulf.
Jami’in wanda bai so a fadi sunansa ba, ya ce a shekaran jiya Laraba Iran ta cilla wannan makamin mai suna Shahab-3, koda ya ke ance makamin bai kasance wata barazana a kan jiragen ruwan da ke shawagi a tekun ba, balle kuma sansanonin sojojin Amurka da ke yankin.
Wannan al’amarin yana faruwa ne yayin da ake cikin zaman dar-dar a yankin a sanadiyar hare-haren da aka rinka kaiwa kan jiragen ruwa masu jigilar man fetur da kuma jiragen sama marasa matuka.
YAMAL: MDD Ta Kira Bangarorin Dake Fafatawa Su Fice Daga Tashar Jiragen Ruwan Hodeida
Jiya Alhamis Kwmitin Sulhun MDD ya yi kira ga dukkannin bangarorin dake fada a kasar Yamal da su bar tashar jiragen ruwa ta Hodeida a bude, a yayin da masu ayyukan jinkai ke kokarin kai kayakin agaji ga farar hula kimanin 600,000 a cikin birnin.
Mambobin Kwamitin sun yi taron gaggawa a sakaye, bayan da gamayyar da Saudiyya ke jagoranta ta shiga kai hare-haren jiragen sama kan Hodeida da safiyar shekaran jiya Laraba, bayan abin da daya daga cikin mambobin gamayyar,wato Hadaddiyar Daular Larabawa, ta kira cikar wa'adin lokacin da ya kamata 'yan Houthi masu samun goyon bayan kasar Iran su mika tashar jirgin ruwan, wadda ke da matukar muhimmanci a gabar tekun bahar al-Ahmar.
"Lokaci ya yi da ya kamata Kwamitin Sulhun ya kira da a gaggauta kawo karshen hare-haren soji kan Hodeida," a cewar Jakadan kasar Swedin a MDD Carl Skau a gabanin taron.
Ya kara da cewa, "Ana bukatar hakan saboda Manzon Musamman na MDD da kuma sauran masu taimakawa su samu sukunin kawar da bala'i da kuma samar da mafita mai dorewa a siyasance.
Akalla Mutane Hudu Sun Mutu A wani Harin Bam A Afghanistan
Hukumomi sun ce fashewar bam din ya faru ne a yau Asabar a Lashkar Gah, babban birnin lardin Helmand.
Wadanda abin ya faru a gabansu sun ce, karamar fashewar ta farko ta faru ne a cikin wata runfa a filin wasa.
Daga nan mutane suka fara gudu zuwa kofar fita, ya yin da bam din na biyu ya fashe a cikin taron mutane.
Wani rahoto ya ce fashewar ta kada Gwamnan Helmand Mohammed Yasin, amma ya sami rauni kadan ne kawai.
Har ya zuwa yanzu babu wanda ya dauki alhakin wannan harin, duk da yake ‘yan kungiyar Taliban suna kai hare-hare irin wannan.
Gobara Ta Kashe Mutane A Kalla 70 a Bangladesh
Wata babbar gobara, wadda ta yi kaca-kaca da rukunin gidajen haya a Dhaka babban birniin kasar Bangladesh, ta hallaka mutane akalla 70 a wani sashi mai cike da tarihi.
Gobarar ta tashi ne da daren jiya Laraba a daya daga cikin rukunin gidajen da ke shiyyar Chawkbazar na birnin na Dhaka, kafin ta wanzu cikin lokaci kankani zuwa akalla wasu gine-ginen kuma guda huda.
‘Yan kwana-kwana sun ce akasarin wadanda abin ya rutsa da su sun makale ne cikin gidajen.
Akalla wasu mutanen kuma 50 sun ji raunuka.
Maduro Ya Zargi 'Yan adawa Da Yunkurin Kifar Da Gwamnatinsa
Gwamnatin Venezuela ta yi ikrarin cewa akwai wata makarkashiya da aka kitsa ta kifar da ita, inda rahotanni ke cewa shugaban ‘yan adawa da Amurka ke marawa baya Juan Guaido, ya sha alwashin "ba gudu ba ja da baya" a kokarin da yake yi na ganin an kifar da gwamnatin Nicolas Maduro.
Dubban masu zanga zanga sun bazama akan titi Caracas, babban birnin kasar, inda aka rika jin tashin bindiga yayin da dakarun da ke goyon bayan Shugaba Maduro suka rika fetsa ruwa ga masu boren.
Wasu hotunan bidiyo sun nuna wata motar jami’an tsaro tana bi ta kan masu zanga zangar, wadanda su kuma suka yi ta jefa duwatsu akan dakarun kasar.
A wani sakon Twitter, Guaido ya rubuta cewa, “a yau zaratan dakaru masu kishin kasa, masu jarumtaka da ke goyon bayan kundin tsarin mulkin kasa, sun amsa kiranmu.
"Amma shugaba Maduro ya mayar da martani a shafin na Twitter, “na yi magana da dukkan kwamandojin yankunan kasar nan, wandanda suka tabbatar mana da mubaya’arsu ga daukacin al’umar kasar nan.
Shirin Gwamnatin Rasha Na Kara Shekarun Karbar Fansho
Dubban mutane ne suka yi zanga-zangar a birninn Moscow, rahotanni kuma na cewa an gudanar da zanga zangar a biranen kasar akalla 12 ciki harda St.
Petersburg.
Nan da nan dai babu rahotannin hukumomi sun yi kame a wuraren zangan zangar wadanda gwamnati ta amincce a 'a gudanar da su.
A wani lamari na daban, ranar Juma'a Rasha da Eritrea, suka fadada dangantakar su ta fuskar difilomasiyya, sa'ilin da hukumomi a Moscow suka bada sanarwar zasu gina wata cibiya kan harkokin zirga zirga a ruwa a tashar jiragen ruwan Eritiriyan dake gabashin Afirka.
Jami'an Tsaron Sri Lanka Sun Yi Arangama Da 'Yan Bindiga
Jami’an tsaron kasar Sri Lanka, sun yi wani artabu da wasu ‘yan bindiga a yankin da ake kira Kalmunai a gabashin kasar.
Wani kakakin sojin kasar, ya ce an samu gawarwakin mutum 15, shida daga cikinsu na kananan yara ne a gidan da aka yi musayar wuta tsakanin jami’an tsaron da ‘yan bindigar.
Jaridar Daily Mirrow da ake bugawa a kasar ta Sri Lanka, ta wallafa cewa, an ji wata fashewa a lokacin da jami’an tsaro suka yi yunkurin cajin wani mutum.
Dakarun sun ce sun samu sinkin ababan fashewa, da uniform din mayakan kungiyar IS, da karamin jirgi mai sarrafa kansa, da kuma na’ura mai kwakwalwa kirar tafi-da-gidanka.
Afghanistan: Masu Fashin Baki Sun Nuna Shakku Kan Yiwuwar Kulla Yarjejeniya
Yayin da Amnurka ke fatan ganin an cimma matsaya a zaman tattaunawar da ake yi da kungiyar Taliban nan da zuwa watan Staumba, masu fashin baki da jami’an kasar Afghanistan sun fara nuna shakku kan ko za a iya samun kwakkwarar matsaya.
Masu fashin bakin na tarabbabi ne kann cewa, gwamnatin ta Afghanistan ba ta samu damar yin wata tattaunawa ta kai-tsaye da kungiyar ta Taliban ba.
A watan da ya gabata ne, sakataren harkokin wajen Amurka, Mike a Pompeo yayin wata ziyara da ya kai a Afghanistan da kuma sauran yankin, ya ce, Amurka na fatan ganin an kulla wata yarjejeniyar zaman lafiya nan da 1 ga watan Satumba mai zuwa.
Sai dai wasu masu sa ido kan rikicin na Afghanistan, na hasashen cewa zai yi matukar wuya a iya cimma matsaya, amma suna ganin za a iya samun daidaito kan batun janye dakarun Amurka daga kasar ta Afghanistan.
Mark Zuckerberg Zai Bayyana Gaban 'Yan Majalisar Dattawan Amurka
A yau Talata ne ake sa ran mai kamfanin sada zumuncin Facebook, Mark Zuckerberg, zai bayyana gaban wasu ‘yan majalisar dattawan Amurka bayan da ya bada hakuri akan yadda kamfaninsa yayi amfani da bayanan miliyoyin mutane ma’abota shafin.
Shugaban kwamitin shari’a Chuck Grassley ya ce yakamata masu amfani da shafin su san ta yadda aka sami bayannansu da kuma yadda aka yi amfani da su," ya kuma ce ya na so ya ji daga Zuckerberg yadda kamfanin zai bambance tsakanin kare bayanan jama’a da kuma samun change-change a fannin.
Zuckerberg ya gana da ‘yan majalisar dokoki a sirrance jiya litinin a birnin Washington, ya kuma fidda wani rubutaccen bayani, ya na cewa kamata yayi kamfanin sadarwar yayi iya kokarinsa wajen kare kansa da kuma bayanan masu amfani da shafin FB, ta yadda ba za a iya yin amfani da bayanan ba bisa ka’ida ba.
A bayaninsa, Zuckerberg ya ce kamfanin FB ya fara sanar da mutane miliyan 87 da kamfanin sarrafa bayanan Cambridge Analytica ya yi amfani da bayanan su ba tare da saninsu ba.
An Yanke Ma Tsohuwar Shugabar Koriya Ta Kudu Daurin Shekaru 24
Wata kotun Koriya Ta Kudu ta zartas da hukuncin daurin shekaru 24 ma tsohuwar Shugabar Koriya Ta Kudu Park Geun-hye, bayan da kotun ta same ta da laifin amfani da ikonta ba bisa ka’aida ba da kuma almundahana.
Yayin yanke hukuncin, wanda aka yada ta gidan talabijin na kasa, Kotun Gundumar Tsakiyar Seoul ta sami Park da laifin karbar cin hanci da kwace da amfani da iko ba bisa ka’ida ba da kuma wasu tuhumce-tuhumcen dai.
Babban Alkalin Kotun y ace ya zama wajibi a yi tuhumar gaske ma tsohuwar Shugabar “saboda laifin da ta tafka, ko ma don ya zama darasi ga duk wani Shugaban da zai yi amfani da ikon da jama’a su ka bashi ba bisa ka’ida ba, da kuma haddasa rudami a harkokin da su ka shafi kasa.
"Baya ga hukuncin daurin, an kuma ci Park tarar fiye da dala miliyan 16.
Tsohuwar Shugabar ta Koriya Ta Kudu na iya daukaka kara cikin mako guda.
Park dai ta tsaya kai da fata cewa ita fa ba ta aikata wani laifi ba, ta na jaddada cewa ramuwar gayyar siyasa ce kawai ta rutsa da ita.
Masu gabatar da kara sun so a zartas ma ta da hukuncin daurin shekaru 30.
Mutuwar Khashoggi: Wani Hoton Bidiyo Ya Bayyana
Wani faifan bidiyo da ya bulla ya nuna wani wakilin gwamnatin Saudi Arabiya sanye da tufafin dan jaridar nan na Amurka mai suna Jamal Khashoggi, yana barin karamin ofishin jakadancin sa’udiyyar a ran 2 ga watan nan na Oktoba.
Hakan na nuna alamar cewa kamar an shirya wata hujjar cewa shi Khashoggi ya fita daga ofishin da ransa, don a boye cewa kashe shi aka yi.
Hukumomin shara’a na Turkiyya ne suka dauki hoton kuma suka nuna shi yau Litinin ga tashar telebijin ta CNN, inda ake ganin alamar cewa hukumomin sa’udiyya sun so su yi amfani da wani da ya yi kama da Kashoggi don boye gaskiyar abin da ya faru da shi.
Wannan bidiyon ya bulla ne a daidai lokacin da hukumomin Saudi Arabiya ke ba da wani sabon bayani, a kokarin da suke na fayyace gaskiyar abin da ya sami Khashoggi.
Khashoggi marubuci ne mai yawan sukar lamirin Yarima mai jiran gado Mohammed Bin Salman da kuma rawar da kasar ke takawa a yakin Yemen, a rubuce-rubucen da yake yi a jaridar Washington Post.
A halin yanzu kuma, kasar Saudi Arabiya ta ce a yau Litinin Yarima Mohammed Bin Salam ya yi magana ta waya da iyalan dan jaridar domin yi masu ta’aziya akan kisan dan jaridar.
An Kama Tsohon Firayin Ministan Malaysia Najib Razak
An kama tsohon Firai ministan kasar Malaysia Najib Razak dangane da wani abin fallasa na biliyoyin dala da ya shafi kudin gidauniyar raya kasa da ake kira 1MDB.
Majiyu sunce jami’an hukumar yaki da cin hanci da rashawa ne suka kama Najib ne a gidansa yau da safe.
Gobe Laraba ake kyautata zaton tuhumar tsohon Firai ministan.
Ana zargin Najib da laifin wawurar kudin gidauniyar ta 1MDB da ya kirkiro lokacin da yake mulki.
Ma’aikatar shari’a ta Amurka ta bayyana cewa, an wawure dala miliyan dubu hudu da dari biyar daga gidauniyar ta 1MDB, wadansu kudaden kuma sun karasa a bankunan ajiyar Najib.
Wannan abin fallasar ya janyo mummunan kaye da jam’iyar National Front Coaliation ta Najib ta sha, wadda ke mulkin kasar Malaysia tunda ta sami ‘yancin kai a shekarar alib da dari tara da hamsin da bakwai.
Najib ya musanta zargin
An Yiwa Wasu Mutane 14 Afuwa a Cambodia
Kasar Cambodia ta saki wasu mutane su 14 ‘yan jam’iyyar adawar da aka soke a daidai lokacin da aka yi wani zabe mai cike da sarkakiya a kasar da ya kara wa’adin shugabancin Firai minista Hun Sen, wanda ya share sama da shekaru 30 akan kujerar mulkin kasar.
An saki mutanen ne da safiyar yau Talata daga gidan yarin Prey Sar a Phnom Penh bayan da sarkin Cambodia ya nemi ayi masu afuwa.
An same su da laifi ne akan wani bore da suka tada bayan da suka yi wata zanga-zanga akan titi da ta rikide ta koma tarzoma.
An yanke masu hukuncin zuwa gidan yari tsakanin shekaru 7 zuwa 20.
Mutanen su 14 mambobin jam’iyyar National Rescue Party ne na Cambodia, wadda kotun kolin kasar ta soke a shekarar da ta gabata, don ba jam’iyyar Hun Sen-ta Cambodia’s People’s party damar samun nasarar lashe duka kujerun majalisar 125 a babban zaben kasar da aka yi a watan da ya gabata.
Wasu jam’iyyun adawa 19 sun yi zaben, amma adawar su ba tayi karfi ba sosai.
Ministocin Harkokin Wajen Kasashen NATO Zasu Yi Taro Yau Akan Rasha
Ministocin harkokin kasashen waje na Kungiyar Tsaro ta NATO zasu gudanar da wani taro yau juma’a a Brussel, kuma zaman tankiyar da akeyi da Rasha shine babban agendar taron.
Babban taron ko ya biyo bayan makonni ne da kasashen yammaci Turai suka yi suna zargin kasar ta Rasha da laifin anfani da guba wajen kashe wani tsohon mai liken asiri dake zaune a Birtaniya.
Haka kuma an samu Karin zaman na dar-dar da kasar taxRashalokacin da kawar ta Rasha, Syria ita ma akayi zargin ta kai hari da makami mai guba, wannan yasa Amurka Faransa da Birtaniya suka kai mata hari,sai dai wannan harin, ba kungiyar ta NATO ce ta shirya ba, shi illa kawai ta bada goyon bayan ta.
Taron na yau Jumaa dai shine zai zama irin san a karshe ababban gininna kungiyar dake Brussel kafin kungiyar da daukacin maaikatan ta su 29 da jakadun kasashen dake cikin kungiyar su koma cikin katafaren ginin nan da aka gina akan kudi har dala biliyan daya da rabi, A cikin watan yuni ne dai zasu koma cikn wannan sabon ginin.
Sakatare Janar na Kungiyar Jen Stoltenberg, ya fada jiya alhamis cewa har yanzu dai babban kalubale taron zai fuskanta shine abinda ya kira mummunar tabioi irin na kasar ta Rasha.
An Sake Arangama Tsakanin Masu Zanga Zanga Da 'Yan Sanda A Hong Kong
Masu zanga-zangar goyon bayan dimokradiyya a Hong Kong sun yi arangama da ‘yan sandan yankin a yau Asabar a yayinda masu zanga-zangar suka hau kan tituna makonni 13 kenan a jere suna bijirewa dokar haramta zanga-zangar da gwamnatin Hong Kong ta sanya.
‘Yan sanda sun yi amfani da barkonon tsohuwa, da wasu motoci masu feshin wani ruwa mai launin bula akan masu zanga-zangar a gaban ginin majalisar dokokin yankin, don su iya gane su da sauri.
Masu zanga-zangar sanye da bakaken kaya, sun yi ta jifar ‘yan sandan da duwatsu da kuma wasu ababen fashewa a yayinda su kuma suka dinga kare kansu da lemomin da suka rike.
An ga hayaki ya turnike wata babbar marabar hanya a kusa da helkwatar ‘yan sandan Hong Kong bayan da masu zanga-zangar suka bankawa wani shinge wuta.
An dai iya kashe wutar yayinda ‘yan sanda suka kora masu zanga-zangar cikin wani rukunin kasuwanni da shaguna a birnin Hong Kong inda suka harba masu barkonon tsohuwa, jefi-jefi kuma suka harba masu harsasan roba.
An Yankewa "El Chapo" Hukuncin Daurin Rai da Rai
An samu yankewa babban madugun kwayar nan na kasar Mexico, Joaquin Guzman wanda aka fi sani da “El Chapo’ hukunci, akan laifin safarar kwaya da sauran wasu laifuka a birnin New York.
A ranar Talatar da ta gabata Masu shari'ar sun yanke hukunci, bayan kwanaki shida suna tattaunawa a kan dukkanin laifuffuka goma da ake zargin sa dasu.
kuma yanzu akwai yiyuwar zai zauna a jidan yari har karshen rayuwar sa.
Watanni uku da kawo ƙarshen shugabancin Guzman na kungiyar masu sai da miyagun kwayoyi wato Sinaloa Cartel, wanda masu gabatar da kara sukace itace "mafi girma a duniya.
"Masu gabatar da kara na tarayya sun ce, nasarar da Guzman ya samu ya fara ne a shekarun 1980, lokacin da kwarewar da yayi a cinikayar hodar ibilis wato "cocaine" zuwa cikin Amurka, ya samar da kudaden ga jami'an kwastan na Colombia.
Zan Hade Yammacin Kogin Jordan Da Isra'ila Idan Na Lashe Zabe - Netanyahu
Firai ministan Isra’ila, Benjamin Netanyahu, ya ce idan ya lashe zaben da ke tafe, zai hade yankunan Yahudawa da yankin Yammacin Gabar Kogin Jordan da Isra’ilan ta mamaye.
Netanyahu ya bayyana hakan ne, yayin wata hira da aka yi da shi a gidan talbijin na Channel 12 News.
Akwai yiwuwar wannan alkawari da Firai minista Netayahu ya yi, ya harzuka Falasadinawa da sauran kasashen Larabawa, yayin da ake gab da tunkarar zabe a Isra’ilan.
Da aka tambaye shi dalilin da ya sa Isra’ila ba ta mallake yankin na yammacin gabar kogin Jordan ba, kamar yadda ta yi da gabashin birnin Kudus da kuma Tuddan Golan ba tare da amincewar aksarin kasashen duniya ba, Netanyahu ya ce Isra’ila na da shirin yin hakan, kuma tuni an fara tattaunawa kan batun.
Ana Gudanar Da Bukin Ranar Ma'aikata Kishiyoyin Juna a Venezuela
Shugaban kasar Venezuela Nicolas Maduro da Juan Guaido, babban mai kalubalantarsa a siyasance, wanda ya kuma ayyana kansa a matsayin Shugaban kasa na wuccin gadi, kowannensu ya na shirin gudanar da gangamin ranar Ma’aikata, kishiyoyin juna a yau dinnan Laraba, a cigaba da fafatawar da su ke yi na mulkin kasar, wadda tattalin arzikinta ya durkushe.
Bangarorin biyu na shirin gudanar da gangamin ne bayan mummunan zangar-zangar da aka yi kan titunan Caracas, babban birnin kasar, bayan da Guaido mai samun goyon bayan Amurka ya yi kira ga sojoji da su yi watsi da shugabancin Maduro, su canza sheka zuwa bangarensa a wata fafatukar da ya kira, “Fafatukar Neman ‘Yanci.
" Guaido ya tsaya kusa da dan’adawa Leopoldo Lopez, wanda Maduro ya masa daurin talala, amma sojojin da ke goyon bayan Guaido su ka sako shi, kamar yadda ya bayyana.
Lopez ya saka wani hoton wasu mutane cikin kakin soji a kafar twitter, tare da sako mai cewa, “Venezuela: a mataki na kawo karshen babakere, an shiga gwagwarmayar neman ‘yanci.
Amurka Da Turkiya Suna Sintirin Hadin Gwuiwa Cikin Kasar Syria
Amurka da kasar Turkiya sun fara sintirin hadin gwuiwa a kusa da birnin Manbj na kasar Syria.
Jiya Litinin ma’aikatar tsaro Pentagon ta tabbatarwa Muryar Amurka wannan mataki.
Mai magana da yawun Pentagon Eric Pahon ya fadawa Muryar Amurka jiya Litinin cewa sojojin Amurka suna sintiri a bangare daya yayinda sojojin Turkiya kuma ke sintiri a daya bangaren.
Tunda farko rundunar mayakan Turkiya ta tabbatar da wannan aikin sintiri na hadin gwuiwa ta shafinta na tweeter.
A farkon wannan watan Amurka da Turkiya suka yi na’am da taswirar magance rikicin da aka yi watani ana yi akan birnin.
Kasashen biyu sun samu sabanin ra’ayi akan goyon bayan da Amurka ke baiwa kungiyar yan yakin sa kan Kurdawa ta YPK, yan yakin sa kan da Turkiya ta dauka a tamkar kungiyar ‘yan ta’ada.
Taliban Ta Tabbatar Da Kashe 'Ya'yanta 21
Harin da aka kai a gudnumar Kunar dake kan iyakar gabashin Afghanistan, ya auna sansanin horar da mayakan kungiyar nan da take kiran kanta Terik-e-Taliban ko kuma TTP a takaice, inda ake horar da masu kunar bakin wake, a cewar jami’an leken asirin Afghanistan da na Pakistan.
Jami’an sun ce galibin kwamandojin mayakan da kuma kwararrun masu bada horo a sansanin, suna cikin mutanen da aka kashe, wadanda suke shirin kaddamar da kai hare haren kunar bakin wake a Pakistan.
Kungiyar ta TTP ta fitar da wata sanarwa a jiay Juma’a, kuma ta tabbatar da kashe wani matashi dan kasa da shekaru 20, dan shugaban kungiyar, Mullah Fazullah kuma kungiyar ta sha alwashin daukar fansa a kan mummunar farmakin.
Kungiyar 'yan ta’addan tace harin da jirgin Amurka mara matukin ya kai, ya taba makarantar addini kuma ya kashe daliban makaratantar da malamansu.
Firayin Ministan Kasar Australiya ya Lashe Zaben Shugabancin Jam'iyyarsa
Firayin ministan kasar Australiya Malcolm Turnbull ya sha da kyar daga wani kalubalen shugabanci da ya fuskanta cikin jam’iyyar sa ta Liberal mai ra’ayin ‘yan mazan jiya.
Turnbull ya yi kira akan a kada kuri’ar zaben sabon shugaban jam’iyyar yau Talata, kwana daya bayan da yayi watsi da shirinsa na yin doka akan kudurin takaita amfani da iskar gas mai gurbata yanayi a kasar, bayan wani bore da masu tsattsauran ra’ayin jam’iyyar sa suka yi.
Ministan cikin gidan Australiya Peter Duntton, wanda ya dauki alkawarin ba Turnbull cikakken goyon baya jiya litinin, shi ya kalubalanci firayin ministan a zaben.
Dan majalisar dokoki daga jam’iyyar Liberal, Nola Marino ya ce Turnbull ya sami galaba akan Duntton da kuri’u 48 yayinda Duntton ya sami kuri’u 35.
Duntton ya sauka daga mukaminsa a majalisar zartaswar kasar bayan da aka yi zaben ya koma a matsayin dan jam’iyya kawai, amma ana sa ran zai sake kalubalantar Turnbull akan shugabancin majalisar zuwa Alhamis.
Wannan kalubalen shugabancin da Turnbull ya fuskanta na zuwa ne a yayinda ra’ayoyin jama’a akan farin jin jam’iyyar Liberal suka nuna cewa jam’iyyar na bayan jam’iyyar adawa ta Labor sosai, gabanin zaben ‘yan majalisa da za a yi a watan Mayun shekara mai zuwa
Trump Zai Rufe Gwamnati Idan Majalisa Bata Bashi Kudin Gina Katanga Kan Iya Da Mexico Ba
Shugaban Amurka Doanld Trump yayi barazanar zai daukar matakai da zasu kai ga rufe ko dakatar da aiyukan gwamnati a wani lokacin nan gaba a banan nan, idan majalisar dokokin Amurka bata amince da isassun kudi domin tsaro akan iyaka ba, ciki harda kudi domin gina katanga kan iyakar Amurka da Mexico.
A watan jiya ne dai shugaba Trump ya sanya hanu kan kasafin kudi dala triliyan daya da milyan dubu dari uku wadda za su yi aiki har zuwa watan Satumba karshen shekarar kudi a Amurka.
Da yake magana a wani gangamin yakin neman zabe a garin Washington a jahar Michigan, Mr.
Trump yace, a ranar 28 ga watan na Satumba wakilan majalisa zasu kada kuri'a kan sabon kasafin kudi, kuma idan basu ware kaso domin aikin ginin katangar ba, ba zai sanya hanu akai ba.
Amma sai ta yiwu 'yan uwansa a siyasance na jam'iyyar Republican, ba za su goyi bayansa ba, idan yayi kokarin dakatar da aiyukan gwamnati gabannin zaben rabin wa'adi da za'a yi cikin watan Nuwamban na bana ba.
Sojojin Venezuela Sun Toshe hanyar Shugowa Da Kayayakin Agaji
Sojojin Venezuela sun toshe wata muhimmiyar hanya a Ikara kasar don hana shigo da kayan agajin jinkai daga Amurka da kuma wasu kasashen waje.
Jiya Laraba, an ajiye wata babbar motar dako da wasu manyan kwantenonin dakon kaya biyu a tsakiyar wata gada da ta hada Venezuela da Colombia ranar Laraba, da kuma sojoji dauke da makamai dake sintirin a wurin don tisa keyar duk wani yinkurin tsalla iyaka.
Amurka ta yi alkawarin taimakon agajin dala miliyan 20 ga Venezuela, ciki har da abinci da ake bukata sosai da kuma magunguna, amma shugaba Nicolas Maduro ya watsi da taimakon, yana mai cewa Venezuela ba kasar mabarata bace bayan haka wannan zai ba sojojin Amurka damarmamaya.
Dan Wasan Barkwanci Ya Ci Zaben Shugaban Kasar Ukraine
Volodymyr Zelenskiy, dan shekaru 41 da haihuwa, wanda jarumin dan wasan barkwanci ne mai fitowa a shirin talabijin, ya lashe zaben shugagaban kasar Ukraine da gagarumin rinjaye wanda aka yi jiya Lahadi, bayan da aka kammala kada kuri’ar, sakamakon jin bayanan masu kada kuri'a ya nuna ya samu kashi 73 cikin 100 na kuri’un a zagaye na karshe da aka yi – wanda ya kusan ninka na abokin hamayyar, shugaba mai ci Petro Poroshenko, har sau uku.
Zelenskiy ya fada wa taron magoya bayansa, yayin da suke murna a Kyiv jiya Lahadi, cewa, “Wannan nasarar tamu ce gaba daya.
Ina godiya ga ko wannenku, yanzu babu wasu jawabai da zan yi muku, ina so nace, na gode.
" Yayin da yake amsa shan kaye a jiya da daddare, Poroshenko ya mika sakon taya murnarsa ga Zelenskiy, sannan ya kuma kara da cewa, “zan bar ofishina, amma ina so na sanar da tabbacin, ba zan bar fagen siyasa ba.
" Daga baya Poroshenko ya rubuta wani sako a Twitter cewa, “Da gani ka san ana cike da murna a Fadar Shugaban Rasha ta Kremlin kan wannan zaben.
Su na ganin tunda an samu sabon Shugaba wanda bai da gogewa, kasar Ukraine za ta gaggauta komawa kan falakin da Rasha za ta rika jujjuya ta.
Kisan Jamal Khashoggi Shiryayyen Abu Ne - Saudiyya
Kasar Saudiyya ta ce kisan wani dan jaridar kasar Jamal Khashoggi a karamin ofishin jakadancin kasar dake Istanbul hari ne da aka shirya bisa ga bayannan da Turkiyya ta bayar.
Wannan sanarwar, da kamfanin dillancin labaran Saudiyya ya dauka, mai bincike na musamman na Saudiyya ne ya fidda ta.
Da da farko jami’an Saudiyya sun ce Khashoggi ya fita daga ofishin jakadancin da ransa kuma basu san inda ya nufa ba.
Daga baya kuma suka ce ya mutu ne sanadiyar damben da yayi da wasu a ofishin.
A bayanansu na baya-bayan nan kuma, hukumomin Saudiyar cewa suka yi Khashoggi ya mutu ne sanadiyar shake wuyansa da aka yi a lokacin da yayi kokarin ya bar ofishin don neman taimako.
Wasu rahottani sun ce shugabar hukumar leken asirin Amurka da ake kira CIA a takaice, Gina Haspel, wadda ta je Turkiyya don ta yi bincike akan mutuwar dan jaridar na Saudiyya Jamal Khashoggi, ta saurari sautin da aka dauka na azaba da kisan da aka yiwa dan jaridar.
Ana sa ran Haspel zata gana da shugaba Donald Trump a yau Alhamis don yi mishi bayani akan wannan batun.
Za a Sake Mayar Da Takunkumi Kan Iran
Pompeo ya gayawa manema labarai jiya Lahadi cewa , wannan ya shafi yaddda al'ummar kasar Iran bata jin dadin gwamnatinta kuma shugaba Trump ya fayyace haka karara.
Muna son alummar Iran su kasance sun da murya mai karfi kan wanda zai zama shugaban su.
Ya ce fadar White House zata bada cikakken bayani yau Litinin nan kan takunkumin da za'a sanya wanda kuma zai fara aiki gobe Talata kan kamfaninnikan Iran, da suka hada da kamafonin kera motoci, gwal, kwal da karafu.
Ya kara da cewa, ba za'a bar Iran ta kara sayan jiragen Amurka ko na igila ba.
An kuma ba daidaikun al'umma da kuma harkokin kasuwanfci dake hulda da wadannan kamfanonin wa'adin kwanaki casa'in su dakatar da ayyukan su.
Yau litinin Wa'adin ya cika.
Iran ta sha musunta cewa tana gudanar da ayyukan nukiliyarta da nufin kera makaman nukiliya .
Yau An Tuna Da Yakin Duniya Na Biyu
A sa'a ta 11 ta yau Lahadi, 11 ga watan 11 -- wato shekaru 100 bayan yakin duniya na daya -- shugabannin kasashe 70 su ka taru a dandalin Arc de Triomple na kasar Faransa don tunawa da miliyoyin mutanen da su ka mutu a yakin.
Shugaban Faransa Emmanuel Macron da shugabannin akasarin kasashen da su ka tura sojoji ko sauran ma'aikata don goyon bayan yammacin duniya, sun hadu a kabarin da ake wa lakabi da "sojan da ba a san ko waye ba," wanda ke gaban dakalin dandalin, don kunna harshen wuta na har abada wanda akan kunna kowani dare a dandalin tunawa da 'yan mazan jiyan da aka rubuta kalmar: "Nan ne wani sojan Faransa ke kwance, wanda ya ba da ransa saboda kasarsa.
"A jawabinsa, Macron ya tabo batun sadaukar da rayuka da aka yi shekaru da dama da su ka gabata, a yakin da aka shafe shekaru hudu ana yi a Turai.
Ya ce "Alfahari da kasa akasin Kishin kasa ne.
"Shugaban Amurka Donald Trump da Shugaban Rasha Vladimir Putin su ne na karshe wajen isa wurin.
Za a Sanya Tambayar Zama Dan Kasa Lokacin Kidaya Mai Zuwa A Amurka
Sakataren harkokin cinikayya na Amurka, Wilbur Ross ya sanar da cewa duk lokacin da za a sake yin kidayar jama’a a kasar za a sanya tambayar ko mutum dan kasa ne ko a’a.
A wani bayanin hukuma da ya fidda a daren jiya litinin, Ross ya ce, ya zabi ya kara da tambaya akan zama dan kasar ne bayan da ma’aikatar shari’a ta bukaci hakan, wanda ta ce matakin na da muhimmanci don samun bayanan da za su taimaka wajen aiwatar da dokokin da zasu kare hakkokin kada kuri’a na tsirarun jama’a a kasar.
Sai dai wannan matakin ya janyo suka daga wadanda suke gani tambaya akan zama dan kasa zata sa mutane ba za su shiga kidayar ba, saboda fargaban rashin sanin yadda gwamnati zata yi amfani da bayanan, abinda zai sa ba za a kirga wasu al’ummar kasar ba.
Ana amfani da alkaluman kidayar wajen tantance yawan guraben kujerun da za a ba kowacce jiha a majalisar wakilan Amurka da kuma yadda gwamnatin tarayya zata rarraba biliyoyin daloli wajen yin wasu ayyuka.
China Za Ta Dauki Matakiin Maida Martani A kan Shirin Karin Harajin Amurka
Sabon harajin wanda zai fara aiki a ranar Litinin, ashirin da hutu 24 ga watan satumba , zai fara da kashi 10 cikin dari sannan ya karu zuwa kashi ashirin da biyar daga cikin dari a watan janairun shekarar 2019, idan Allah ya kaimu.
Za’a aza harajin ne akan dubban kayayyakin amfani wadanda suka hada da na'urorin wutar lantarki, da kayayyakin abinci,da kayan aiki da kuma kayan amfanin gida.
Gwamnatin Ttrump ta cire wasu kaya masu yawa daga cikin kayan da aka sakawa sabon harajin wadanda suka hada da agogon hannu, da na’urar Bluetooth da kuma kujerar zaman yara a cikin mota.
Ma’aikatar kasuwancin China, ta fitar da wani bayani a yau talata tana gargadin cewa zata maida martani akan sabon harajin da aka aza mata don kare hakkinta da muradun ta da kuma yarjejeniyar duniya na yancin gudanar da harkokin cinikayya babu tsangwama.
Tunda farko China ta gabatar da jerin sunayen kayayyakin Amurka na dala biliyan sittin , da zata karawa haraji don maida martani akan Karin harajin da Amurka da ta yiwa kayayyakin da take shigo dasu.
Pakistan Ta Dauki Nauyin Taron Shugabannin Leken Asiri Akan Yaki Da Ta'addanci
Pakistan ta dauki dawainiyar wani taron da ba safai ake yi, jiya Laraba inda shugabannin hukumomin leken asiri daga Rasha da Iran, da China suka hallara domin su tattauna kan yaki da ta'addanci da kuma hada kai, musamman sun maida hankali ne kan samun gindin zama da kungiyar ISIS take yi a kasar Afghanistan wacce yaki ya daidaita.
Majiyoyin gwamnati a birnin Islamabad sun tabbatarwa MA cewa, mahalarta taron, sun tattauna dalla dalla kan irin matakai na hadin guiwa domin hana magoya bayan kungiyar 'yan ta'addan ta ISIS dake Afghanistan, yin barazana ga iyakokin kasashen hudu.
Taron na ba saban ba, ya kawo shugabannin hukumomin kasashen, wadanda hare haren ta'addanci daga ISIS ya shafe su kai tsaye, kodashike taron bai auna wata kasa ba,kamar yadda watakil za'a kalla," majiyoyin sun jaddada cewa a yunkurin da suke yi na kauda duk wani tunanin cewa, hada kai da Rasha, da China da Iran, na iya zagon kasa ga kokarin da Amurka take yi na daidaita al'amura a Afghanistan.
Amurka Zata Fitar da Tsarin Tattaunawar Zaman Lafiyar Gabas ta Tsakiya
A lokacin da ya kamala ziyararsa ta kwanaki uku da ya kai a Gabas ta Tsakiya, Pence ya fadawa kampanin dillancin labarai na Reuters cewa, fadar White House tana tattaunawa da kawayenta na yankin ko zasu iya fitowa da tsarin tattaunawar zaman lafiyar.
Amma dai hakan zai tabbata ne bisa amincewar Falasdinu na komawa ga teburin tattaunawar.
Wani babban jami’in Fadar White House ya fadawa manema labarai a birnin Kudus cewa, masu tattaunawa na bangaren Amurka basu kayyade lokacin kamala tattaunawar ba, saboda a baya cimma lokacin da aka kayyade ba.
Bangarorin zasu dace a kan lokacin da suka amince su fara tattauanawar, inji jami’in na White da ya bukaci a sakaya sunansa.
Pence ya fada a hirarsa da Reuters cewa, shi da shugaba Donald Trump, sun yi imanin shawarar dauke ofishin jakadancin Amurka daga birnin Tel Aviv zuwa birnin Kudus zai taimaka ainun wurin cimma tattaunawar zaman lafiyar yankin.
Robert Mueller Ya Kusa Kammala Bincikensa - Whitaker
Binciken zargin katsalandan din Rasha a zaben Amurka na 2016, wanda mai bincike na musamman, Robert Mueller ke jagoranta, na gab da kawowa karshe.
Mukaddashin Attoni-Janar din Amurka Matthew Whitaker ne fadawa manema labarai jiya Litinin.
Ya kara da cewa, “Yanzu haka, wannan binciken, a gani na, na dab da kammala, kuma ina fatan za mu samu rahoton daga Mueller ba tare da bata lokaci ba.
"A baya-bayan nan binciken ya kai ga damke wani dadadden aminin Shugaba Donald Trump mai suna Roger Stone, kuma ya kai ga samun tsohon manajan kwamitin yakin neman zaben Trump Paul Manafort.
Amurka Ta Sake Jaddada Goyon Bayanta Ga Masu Zanga-zanga A Iran
Amurka ta yi alkawarin taimaka ma masu zanga-zanga a Iran, ta na mai yin tir da jami’an gwamnatin Iran, saboda irin matakin da su ka dauka na murkushe zanga-zangar, matakin da ya yi sanadin mutuwar mutane 21 da kuma kama mutane sama da 1,000.
Wani jami’in Fadar Shugaban Amurka ta White House, jiya Alhamis ya ce Amurka za ta zakulo irin bayanan da ke bukatar daukar mataki, za kuma ta dubi yiwuwar kara kakaba ma Iran sabbin takunkumi ga wadanda su ka danne zanga-zangar da aka fara a makon jiya kawai.
Sannan a MDD kuma, Jakadiyar Amurka Nikki Haley ta bukaci a yi wani zama na gaggawa yau Jumma’a game da wannan al’amarin.
To amma kasar Rasha da wasu mambobin Kwamitin Sulhun MDD na sukar wannan kiran taron da Amurka ta yi, su na cewa wannan zanga-zangar al’amari ne na cikin gida.
Amurka Ta Hau Kujerar Na- Ki Kan Kudirin Kare Falasdinawa
Amurka ta yi nasarar tare wani kuduri a kwamitin tsaro na Majalisar Dinkin Duniya, wanda ke neman a samawa Falasdinawa fararen hula kariya.
A kuria’ra da aka jefa a jiya Juma’a, an mayar da Amurkan saniyar ware, wacce ita kadai ta jefawa kanta kuri’a.
Sai Bolivia da Kuwait da Rasha da suka nuna adawa da kudirin, yayin da sauran mambobin kwamitin 11 suka kauracewa kada kuri’ar baki daya.
Kudirin da Kuwait ta gabatar na neman a samarwa Falasadinawa fararen hula kariya, ya samu wadatattun kuri’un samun nasara, sai dai Amurka ta hau kujerar naki, lamarin da ya sa kudurin bai tasiri ba.
Sai dai ita ma Amurkan ta yi rashin nasarar cimma wani kuduri na daban da ta gabatar, wanda ya nemi a dora alhakin tashin hankalin da ya auku a kwanan nan, akan Falasadinawa ‘yan kungiyar Hamas.
Wannan shi ne karo na biyu da Amurkan ta yi amfani da karfin kujerarta a kwamitin tsaron na Majalisar Dinkin Duniya, tana dakile wani yunkuri da ta ke ganin ka iya zama barazana ga Isra’ila.
Na farkon shi ne a watan Disambar bara, inda ta hau kujerar naki, kan batun neman a sa gwamnatin Trump ta janye ayyana birnin Kudus da ta yi a matsayin babban birnin Isra’ila.
An Rantsar Da Sabon Sakataren Harkokin Wajen Amurka
An rantsar da tsohon daraktan hukumar leken asirin Amurka Mike Pompeo a matsayin sakataren ma'aikatar harkokin wajen Amurka jiya Alhamis, bayan 'yan majalisar dattawa 42 a cikin 54 suka tabbatar da mutumin da Shugaba Donald Trump ya zaba, da dukan yan jam'iyar Republican suka goyi baya, duka 'yan jam'iyar Democrat kuma banda mutum shida 6, da kuma wani dan Independa guda daya suka kada kuri'ar rashin goyon bayansa.
Pompeo ne ya maye gurbin Rex Tillerson wanda Trump ya kora watan da ya gabata, zai fara aiki da halartar wani taron kungiyar tsaron hadin guiwa ta NATO a Brussels a ranar juma'a inda zai tattauna da ministocin harkokin kasar wajen Turkiyya da Italiya.
Sabon sakataren ma'aikatar harkokin wajen Amurkan daga nan zai wuce kasashen Isra'ila, Saudiya, da kuma Jordan.
Mai Magana da yawon ma'aikatar harkokin wajen Amurka Heather Nauert tace an zabi wuraren da zai yada zango ne, a nuna irin muhimmancinsu a matsayin manyan abokan kawancen Amurka a yankin.
Ziyarar tazo ne jim kadan bayan an tabbatar dashi bayan zabe mai cike da hamayya a majalisar Dattijan Amurka inda yan majalisar Republican suke goyon bayan Pompeo, yawanci yan Democrats sun koka ne akan ganin dan takarar ya nuna kyama ga musulmai da yan masu neman jinsi daya.
Zaben 2020: Batun Kiwon Lafiya Ya Ja Hankali a Muhawarar 'Yan Democrat
Manufofin da suka shafi kiwon lafiya a Amurka, su ne batutuwan da aka fi mayar da hankali akansu a muhawarar da masu neman tsayawa takarar shugabancin kasa karkashin jam’iyyar Democrat suak yi.
Masu sassaucin ra’ayi sun kalubalanci Sanata Elizabeth Warren da Barnie Sanders, wadanda ke kan gaba a jerin masu niyyar kawar da shugaba Donald Trump a zaben 2020.
Da Warren da Sanders sun yi kiran da a kawo karshen tsarin kiwon lafiya da ke hannun kamfanonin inshora masu zaman kansu da ke bai wa ma’aikata miliyan 150 inshora ta hanyar ma’aikatansu.
Amma a muhawarar wacce aka yi a daren jiya Talata, an caccaki wadannan ra’ayoyin nasu kusan tun a farkon muhawarar da aka kwashe sa’o’i biyu ana yi a Michigan, jihar da ta kasance cibiyar kera motoci a Amurka.
“Ba sai mun zagaya muna fadawa rabin al’umar kasar nan cewa, inshorar lafiyar da suke amfani da ita ba a shimfida ta bisa ka’ida ba," a cewar tsohon dan Majalisa daga jihar Maryland John Delaney.
Ya kuma kara da cewa, “wannan tsari ba shi da inganci, zai kawo cikas ga fannin na inshorar lafiya, hakan zai kuma sa a rufe asibitoci da yawa, wannan ba siyasa ta gari ba ce.
'Yan Wasan Kwallon Kwando Na Amurka Sun Yi Gangami Akan Kashe Wani Bakar Fata
'Yan wasan kwallon kwando na Amurka daga kungiyoyin da ake kira Celtics daga birnin Boston, da kuma Sacremento Kings, wadanda suke babban birnin jahar California sun hada kai jiya Lahadi gabannin su fara wasa, suka yi zanga zanga kan yadda 'yan sanda suka harbe suka kashe wani bakar fata wanda baya rike da makami.
'Yan wasan sun saka riguna da aka rubuta “A nuna adalci dukan mu daya ne".
A bayan rigunan kuma aka rubuta sunan matashin #StephenClark.
Clark ya rasa ransa ne ranar 18 ga watan nan a Sacreento.
'Yan sanda suna zargin yana fasa motoci yayi sata, da suka tunkare shi, nan suka harbe shi sau 20, suna zaton yana da bindiga,amma daga bisani aka samu woyar celula ce a hanunsa.
Magajin garin Sacremento ya bukci da a gudanar da cikakken bincike.
Ahalinda ake ciki kuma,Allah Ya yiwa Linda Brown rasuwa, mutuniyar da yayinda take karama tayi suna domin sunanta ne kan karar da ta kai har kotun kolin Amurka, wanda hukuncin da kotun ta yanke a shari'ar data shiga tarihi, da ake kira Brown V.
Board of Education a 1954 ta kawo karshen wariyar launin fata a makarantun Amurka.
Ta bar duniya tana da shekaru 76.
Trump Ya Jinkirta Gabatar Da Jawabin “Halin Da Kasa Ke Ciki"
Shugaban Amurka, Donald Trump, ya ce zai jinkirta bayar da jawabinsa game da “Halin da Kasa ke ciki" na wannan shekarar, har sai bayan da shi da Majalisar dokoki sun warware rikicin da ya kai ga rufe ma’aikatun gwamnatin tarayya.
A jiya Laraba ne Trump ya yi bayani a shafinsa na twitter cewar "Ba na neman wata hanya daban ta gabatar da wannan jawabin, illa a majalisar dokokin,saboda babu wata hanya da za ta yi gasa da tarihi, al'ada da muhimmancin majalisar.
"Da farko Jami'an Fadar White House sun ce sun fara neman wasu wurare na daban na gabatar da wannan jawabin, wadanda suka hada har da a gaban wani gangamin taron lacca, amma sun ce abin zai danganta ne akan ko dakatarwar ma’aikatun gwamnatin din za ta ci gaba.
Ma'aikatar Tsaron Amurka Ta Ce Syria Bata Shirin Kai Wani Hari Da Makami Mai Guba
Maaikatar tsaron Amurka tace ga bisa dukkan alamu ba wani sabon yunkuri daga gwamnatin Syria cewa zata sake kai wani sabon harin makami mai guba, hakan koba zai rasa nasaba da harin hadin gwuiwa na ranar Asabar din da Amurka, Birtaniya da Faransa suka kai ma kasar ba.
Sai dai mahukuntar Amurka sunce Amurka da sauran kawayenta suna nan cikin shirin ko ta kwana.
Mai Magana da yawun ma’aikatar tsaron na Amurka Dana White ta fadawa manema labarai jiya Alhamis cewa Shugaban Syria Bashar Al-Assad tilas ya kwana da sanin cewa duniya ba zata amince da yin anfani da makami mai guba ba akan ko wane irin dalili.
Harin dai da Amurka ta jagoranta ya zo ne a matsayin martini ne a harin makami mai guba da ake tuhumar ya kashe mutane 40 fararen huka a Douma ranar 17 ga watan Afirilu.
Amurka tace Syria ca ke da laifin kai wannan harin.
Sai dai Syrian da kawarta Rasha sun musunta anfani da duk wani makami mai kama da wanda ake tuhuma Syria tayi anfani dashi.
White ta ce biyo bayan harin da aka kaiwa Syria sai Rasha ta fara kamfen din ruda mutane domin ta shuka kwokwanto da rudani domin boye wannan mummunar aikin da ake tuhumar Syrian da aikatawa.
Sanatocin Amurka Biyu Sun Kara Akan Wadanda Trump Yake Son Ya Nada
Idan har majalisa ta amince da nadinta, Haspel zata zama mace ta farko da zata jagoranci hukumar CIA a tarihin hukumar na tsawon shekaru 70.
Senata Lindsey Graham, mai wakiltar jahar Carolina ta Arewa, yayi hasashen duka mutanen biyu zasu sami amincewar majalisar dattijai.
Yayi watsi da takwaran aikinsa Senata Rand Paul daga jahar Kentucky, a "zaman "saniyar -ware" tsakanin sauran senatoci 'yan Republican.
Shi ma Senata Paul a cikin shirin na CNN, ya bayyana adawarsa da nadin Pompeo, saboda yana goyon bayan Amurka ta jagoranci juyin mulki a wasu kasashe.
Yayinda Gina Haspel kuma, ana alakanta ta da cin zarafin mutane da ake tsare da su kan zargin ta'addanci a wasu wurare kebabbu a kasashen waje.
Senata Paul yace zai yi iya kokarinsa na ganin basu kai labari ba a majalisar dattijan, inda senatoci 'yan Republican suke da 'yar karamar rinjaye; senatoci 51-yayinda Democrat suke da wakilai 49.
Yan Dimokarat Sun Zargi Trump Da Take-Taken Danne Wani Kudurin Doka
‘Yan jam’iyyar Dimokarat a Majalisar dokokin Amurka sun zargi shugaban kasar Amurka Donald Trump da shugaban masu rinjaye na Majalisar dattawa, wandan dan Republican ne, da take-taken danne wani kudurin doka da aka gabatar da zummar kare zaben Shugaban Amurka na gaba daga duk wani katsalandan daga Rasha da sauran kasashe.
Sun kuma yi gargadin cewa saboda take-taken Trump da Shugaban masu rinjaye na majalisar dattawa dan Republican Mitch McConnells, lokaci na kurewa na samar da ingantaccen tsari gabanin zaben 2020.
“Da alamar shugaban masu rinjaye, bisa bukatar fadar White House, ya mai da take-taken murkushe duk wani kudurin doka mai inganci a matsayin babban abin da ya sa gaba," a cewar Mark Warner, mataimakin shugaban kwamitin leken asiri, yayin zantawa da manema labarai lokacin wani taron manema labarai a ginin Majalisa jiya Talata.
Kotun Daukaka Kara Ta Soki Lamirin Umurnin Shugaba Donald Trump
Babban kotun daukaka kara ta nan Amurka ta soki lamirin umurnin shugaba TrumpKotun tace umurnin hana wasu kasahen 6 wadanda yawancin su musulmai ne da shugaba Trump ya hana shigowa Amurka wannan ya wuce karfin ikon sa.
Sai dai kotun tace zata dakatar da nata matsayin tukunna har sai abinda babban kotun kasa tace.
wannan yana nufin umurnin zaici gaba da aiki har sai abinda babban kotu kasa ta yanke hukunci akai.
A farkon wannan watan ne dai umurnin na shugaba Trump ya fara aiki.
Amma tun wani lokaci can baya da yasa wa wannan umurnin hannu a cikin watan farko na wannan shekarar mai karewa.
Wannan batu ya jima yana kai komo har na kusan shekara guda.
Wannan batu da gwamnatin ta Trump ta bullo dashi yayi karo da cikas tun tashin farko, wanda gwamnatin tace tayi ne da miyyar inganta tsaro.
Masu sukan wannan umurnin ne suka maka gwamnati kotu domin dakatar da wannan yunkuri suka ce wannan son kai ne kuma ana neman a takura wa musulmai ne.
Umurnin dai ya hana yan kasashe kamar su Chadi,Iran,Libya,Somalia da Yememn shigowa Amurka.
Shugaban Amurka Ya Taya Shugaba Putin Murna Kan Lashe Zaben Shugaban Kasa
Shugaba Donald Trump na Amurka ya taya takwaran aikin na Rasha murnar nasarar da ya samu na sake zabensa.
Trump ya mika masa sakon tayin murnar a wata tattaunawar da shugabannin biyu suka yi ta wayar tarho jiya Talata, har suka amince zasu gana a wani lokaci nan bada jumawa ba.
"Wata kila zamu gana nan bada jumawa ba, domin mu tattauna kan batun makamai, mu tattauna kan gasar tara makamai.
" Shugaban na Amurka ya gayawa manema labarai kamin ya gana da Yerima mai jiran gado na saudiyya Mohammed bin Salman.
Trump ya ce gasar kera makaman "yana so ya wuce makadi da rawa," amma Amurka, ba zata kyale wata kasa ta mallaki ko kusa da abunda Amurka ta mallaka ba.
" Cikin wasu batutuwa da shugabannin biyu zasu tattauna akan su sun hada da batun Ukraine, da Syria, da Koriya ta Arewa, inji shugaban na Amurka.
A tattaunawar da shugabannin biyu suka yi ta wayar tarho, shugaba Trump ya jaddada muhimmancin kawar da makaman Nukiliya a zirin Koriya.
Wata sanarwa daga fadar Kremlin, a jiya talata, ta ce,shugaba Trump, da Putin sun yi magana kan muhimmancin aiki tare a kasa-da kasa domin yaki da ta'addanci,takaita yaduwar makaman kare dangi, da kuma hada kai ta fuskar tattalin arziki.
Gwamnatin Amurka Na Dari-dari Da Tayin Tattaunawa Da Koriya ta Arewa Ta Yi
Gwamnatin shugaba Trump tana nuna dari-dari da aniyar da Koriya ta Arewa ta bayyana ta yin tattaunawa da Amurka.
Kakakin fadar shugaban Amurka ta White House, Sarah Huckabee Sanders, ta ce "Zamu sanya ido mu ga ko sakon da Pyongyang ta bayyana yau, na sha'awar tattaunawa da Amurka, na nufin matakin farko ne na yin watsi da makaman nukiliya a bangarenta.
A yanzu kuwa, tilas ne Amurka da sauran kasashen duniya su ci gaba da bayyanawa Koriya ta Arewa a fili cewa, shirinta na nukiliya da na makamai masu linzamai ba za a taba amincewa da su ba.
"Ta bayyana cewa Amurka da Koriya ta Kudu, da ma sauran kasashen duniya, sun yarda cewa tilas ne duk wata tattaunawar da za a yi da Koriya ta Arewa ta kai ga raba kasar da duk wani makamin nukiliya.
Tilas a ci gaba da gagarumin matsin lambar da ake yi har sai Koriya ta Arewa ta rabu da makaman nukiliya.
Kakakin ta ci gaba da cewa, kamar yadda shugaba Trump ke cewa akwai falala mai tarin yawa ga Koriya ta Arewa muddin ta watsar da batun mallakar makamin nukiliya’.
Sanders dai tayi wannan maganar ce a lokacin da take kasar ta Koriya ta kudu sa'ilin da ta raka diyar shugaba Trump, Ivanka, jiya lahadi wajen bikin rufe gasar wasannin motsa jiki na hunturu na Olympics a Pyeongchang.
Hukumar CIA: Haspel Ta Ce Ba Ta Goyon Bayan Tsarin Azabtarwa
Matar da shugaban Amurka Donald Trump ya zabo ta shugabanci hukumar leken asirin kasar ta CIA, ta yi wa yan majalisa alkawarin cewa ba za ta dawo da tsarin nan na tsananta neman bayanai daga hanun fursunoni ba, ta hanyar azabtar da su.
Idan har aka tabbatar mata da mukamin Haspel za ta zama mace ta fakro da za ta shugabanci hukumar.
Mai shekaru 61, Haspel ta kwashe kimanin shekaru 30 a wannan hukumar tattara bayanan sirri a matsayi daban-daban, amma tana aikin nata ne a bayan fage.
Afghanistan: Taliban Na Fatan Kammala Tattaunawa Da Amurka
Kungiyar Taliban ta ce tana fatan a yau Lahadi za a kammala tattaunawar da take yi da Amurka, wacce za ta ba da damar a cimma matsaya kan yadda za a kawo karshen yakin Afghanistan da aka kwashe shekaru 18 ana yi.
Zaman tattaunawan tsakanin bangarorin biyu da ke takaddama, wanda ake yin shi a karo na tara, ya gudana ne a inda aka saba yin taron, wato kasar Qatar da ke yankin tekun Fasha.
Tawagar Amurka ta samu jagorancin jami’in diplomasiyya Zalmay Khalilzad, wanda ba’amurke ne dan asalin kasar ta Afghanistan.
A jiya Asabar, kakakin Taliban Zabihulla Mujahid, ya fadawa Muryar Amurka cewa, bangarorin biyu suna kokarin shata yadda dakarun da Amurka ke jagoranta za su janye daga kasar ta Afghanistan.
Trump Ya Kai Ziyara Baltimore Bayan Ya Caccaki Hukumomin Birnin
Shugaban Amurka, Donald Trump, ya isa birnin Baltimore da ke gabashin Amurka mai yawan bakar fata, wanda a kwanakin baya ya kira wuri mai cike da kazanta da beraye da yawan kwari, inda babu wani dan Adam da ke sha’awar zama.
Trump ya je wurin a jiya Alhamis ne domin yin jawabi a wurin taron shugabannin jami’iyar Republican a Majalisar Tarayya.
Kafin ya bar fadar White House, Trump ya yi watsi da tambayoyin da ‘yan jarida suke masa cewa me zai fada wa mazauna birnin, sai dai kawai ya ce za a samu maraice mai cike da nasarori.
Gabanin ziyarar shugaban kasar, wani gungun masu fafutuka ya shirya gudanar da zanga zanga na kalubalantar wariyar launin fata da akidar fifita farar fata da yaki da girman kai da ma sauyin yanayi, kamar yadda masu shirya zanga zangar su ka fada wa jaridar The Baltimore Sun.
An Cimma Matsaya Don Jin Ta Bakin Wani Mai Kwarmato A Amurka
Shugaban kwamitin Majalisar Wakilan Amurka kan bayanan sirri, dan jam’iyyar Demokrat, ya ce sun cimma matsaya don jin ta bakin wani mai kwarmato wanda korafin da ya yi ya janyo kafa kwamitin binciken yiwuwar tsige Shugaban Amurka Donald Trump.
“Muna daukar dukan matakan da za mu iya daukawa don mu samu damar sauraron ba'asin ta yadda za a sakaya sunan mai kwarmaton," abin da Adam Schiff ya fada a cikin shirin gidan talabijin na ABC News mai suna “This Week" kenan.
"Ganin yadda Shugaban kasa ke barazana, ka na iya gane misalin irin damuwar da ke akwai ta tsaro.
"Sai dai mai kwarmaton ya yi zargin cewa Shugaba Trump, a wata tattaunawa ta wayar tarho da ya yi da sabon Shugaban kasar Ukraine a ranar 25 ga watan Yuli, ya yi kokarin neman taimako ta wajen tono bayanan da za su aibata tsohon Mataikin Shugaban kasa Joe Biden da dansa Hunter da zai yi wa damar da Biden yake da ita ta samun nasara jam’iyyar Demokrat ta tsayar da shi takara da zai kalubalanci Trump a zaben shakarar 2020.
Amurka Na Karfafa Pakistan Ta Daina Ba 'Yan Ta'adda Mafaka
Jakadiyar Amurka a Majalisar Dinkin Duniya, MDD, Nikki Haley ta fadi jiya Alhamis cewa Amurka na kara himma wajen karfafa ma kasar Pakistan gwiwa ta daina samar ko bada tundun mun tsira ga 'yan ta'adda ba.
Haley, wacce ke ziyara a kasar Indiya, ta ce kasar Pakistan na bayar da hadin kai, to amma Amurka ba za ta amince da duk wata gwamnatin da ke daure ma 'yan ta'adda gindi ba.
Hadin kan Pakistan na da muhimmanci ga manufofin Shugaban Amurka Donald Trump game da Afghanistan.
Amurka na matsa lamba ma Pakistan kan ta daina bayar da mafaka ma 'yan ta'adda, wadanda ake zargi game da hare-haren da ake kai wa a Afghanistan.
Kasar Pakistan dai ta karyata cewa ta na bayar da mafaka ga 'yan ta'adda, ta na mai jaddada cewa ana ruruta irin tasirin da ta ke da shi kan 'yan Taliban fiye da kima.
Koriya ta Arewa Zata Kwance Makaman Nukiyarta Cikin Shekara Biyu Da Rabi - Pompeo
Sakataren harkokin wajen Amurka, Mike Pompeo, ya ce suna sa ran nan da shekara biyu da rabi, Koriya ta Arewa za ta kwance damarar makamanta na nukiliya da gasken-gaske.
Kalaman na Pompeo wadanda ya yi a jiya Laraba, na zuwa ne, kwana guda bayan da shugaba Donald Trump ya rattaba hannu akan wata yarjejeniya da shugaban Koriya ta Arewan, Kim Jong Un, wacce ta nemi a kawo karshen shirin makaman nukiliyan na kasar.
Sai dai a cewar ‘yar majalisar Dattawa a bangaren ‘yan Democrat, Sanata Jeanne Shaheen, akwai sauran jan aiki a gaba kafin duniya ta numfasa dangane da makamin nukiliyan na Koriya ta Arewa.
ACT 1 “Wannan barazanar nukiliya ba za ta kau ba, har sai sun wargaza baki dayan cibiyar makamin nukiliyan, su kawar da fasahar bunkasa makamin baki dayansa.
"Shi kuwa Sanata John Cornyn na bangaren ‘yan Republican, ya fadawa Muryar Amurka cewa, duk da wannan taron kolin da aka yi a Singapore, babu abin da zai canza dangane da matsalin lambar da ake nunawa hukumomin Pyongyang.
ACT 2 “Fassarar da na yi wa wannan taro na su na farko, wanda ya zo wa kowa da mamaki, ita ce, kamar ‘yan dambe ne biyu, suka yi musabaha gabanin sun fara dambatawa, ba’a a fara ainihin tattaunawar ba.
Amurka Ta Lissafa Ayyukan Haifar Da Tarnaki Da Iran Ke Yi
Ofishin jakadancin Amurka da ke Majalisar Dinkin Duniya, ya ce Jakadiyar Amurka a majalisar, Nikki Haley, za ta yi amfani da wani taron manema labarai a yau Alhamis “domin zayyana ire-iren ayyukan haifar da tarnaki da Iran ke yi a yankin Gabas Ta Tsakiya" da sauran sassan duniya.
Jakadiya Haley, za ta yi bayani game da wani rahoton Majalisar Dinkin Duniya kan yadda aka cimma matsaya dangane da shirin mallakar makamashin nukiliyan Iran da kasashen Amurka, Burtaniya, China, Faransa, Rasha da kuma Jamus.
Matsayar ta kuma amince da kada Iran ta gudanar da aikace-aikacen hada makami mai linzami, wanda da za a iya dasa makamin nukiliya akansa.
Wasu bayanan farko da aka fitar gabanin wannan taron manema labarai da za ta gabatar, sun nuna cewa Jakadiya Haley, za ta karanto wasu “hujjoji kwarara" da ke nuna cewa Iran ba ta mutunta wannan yarjejeniya, sannan ta yi kokarin bat da sahun wasu ayyukanta.
Dama dai shi shugaba Donald Trump, bai amince da wannan yarjejeniya ba, wacce tsohon shugaban Amurka Barack Obama ya kulla, a matsayin hanya madaidaiciya da za ta hana Iran mallakar makamin nukiliya.
'Yan Majalissar Tarayyar Amurka Sun Kudiri Aniyar Takawa Katangar Trump Burki
A jiya Alhamis ne majalisar dokokin Amurka ta ki amincewa da dokar ta bacin da shugaban Amurka Donald Trump ya ayyana don samun kudin da zai gina wata Katanga a kan iyakar Amurka da Mexico, yayinda ‘yan majalisar dattawa 59 suka jefa kuri’ar watsi da ita, wasu 41 kuma basu goyi baya ba.
Hakan ya faru ne makonni bayan da majalisar wakilai ita ma ta dauki irin wannan matakin.
‘Yan majalisar dattawa 12 ne na jam’iyyar Republican suka hada kai da ‘yan jam’iyyar Democrat wajen yin fatali da matakin a majalisar mai rinjayen ‘yan Republican.
Wannan matakin, ya yi watsi da bukatar fadar White House tare da yin biris da barazanar da shugaba Trump ke yi ta amfani da karfin ikon sa wajen cin gashin kansa kan wannan lamari.
Ana Sa Ran Ganawar Shugaban Amurka Da Na Japan Zata Yi Tasiri
Fadar shugaban Amurka ta White House tace tana sa ran tattaunawar wuni biyu tsakanin shugaban Amurka Donald Trump da takawaran aikin sa na Japan Shinzo Abe, "zata yi tasiri sosai.
Da take yiwa manema labarai bayani a cikin jirgin saman shugaban Amurka da ake kira "Airforce One" da turanci, sakatariyar yada labarai ta fadar White House Sarah Huckabee Sanders, tace tattaunawar shugabanin biyu zata fi maida hankali ne a kan shirye shiryen ganawa da shugaban Koriya ta Arewa, da kuma batutuwan da suka shafi cinikaiya.
Trump da Abe ba bakin juna ba ne.
Firayim Ministan Japan shine shugaban wata kasa da shugaban na Amurka ya gana dashi kuma ya sha magana dashi tun zamansa shugaban Amurka.
Mr Trump da Abe suna da matsala guda,watau Koriya ta Arewa, wacce ta mallaki makamai masu linzami, da shirin Nukiliya wadda hakan ya sa ta bijirewa takunkumin da hukumomin kasa da kasa suka kakaba mata.
Masu sharhi sun ce shugaba Abe zai yi kokarin shawo kan shugaba Trump cewa idan ya gana da shugaba Kim, kada ya kulla wata yarjejeniya da Koriya ta Arewa, wacce zata raunata tsaron Japan, dake karkashin shirin laimar tsaron nukiliyar Amurka, kana kuma take zaman mai masaukin dubban sojojin Amurka.
Wani Kwamitin Majalisar Wakilai Ya Amince A Fitar Da Takardar 'Yan Democrat
Yanzu haka fadar shugaban Amurka ta WHite House ita ce zata yanke hukumci kan takardar ‘yan jam’iyyar Democrat dake karyata takardar ‘yan Republican da aka fitar, wadda ta yi zargin cewa jami’an hukumar binciken aikata laifuffuka ta FBI sun wuce makidi da rawa wajen amfani da ikonsu a lokacin da suke binciken katsalandar din Rasha a zaben 2016 na shugaban kasa.
A wata kuri’a ta bai daya, 'yan jam'iyyar Republican da na Democrat a Kwamitin Sa Ido Kan Ayyukan Leken Asiri a majalisar wakilai ta tarayya, sun amince jiya Litinin a fitar da rahoton dake nuna hanyoyin da aka yi amfani da su wajen neman iznin kotu domin sanya ido da kunnuwa a kan Carter Page, tsohon mai baiwa kwamitin yakin neman zaben Trump shawara, da ake zargi da tuntubar Rasha.
Dole sai gwamnatin Trump ta amince da fitar da takardar ‘yan Democrat daga rukunin bayanan sirri kafin a gabatar da ita ga jama’a.
Ita ma takardar ‘yan Rupublican sai da ta bi irin wadannan matakai kafin a amince da fitar da ita ranar Jumma’ar da ta gabata, wadda ta janyo muhawara a fadin Washington kan rawar da siyasa ke takawa akan babbar hukumar shari’a ta kasar.
Mutane 7 Suka Mutu A Harin Jihar Texas
Rundunar ‘yan sandan jihar Texas ta ce adadin wadanda suka mutu sakamakon wani harin harbin kan mai uwa da wabi a yammacin jihar ta Texas jiya Asabar ya kai mutane 7, akalla mutane 20 kuma sun jikkata.
Shugaban ‘yan sandan garin Odessa Michael Jerke ya kira ranar jiya “mai muni" bayan mace-macen da aka samu sakamakon harbi a Odessa da kuma Midland dake kusa duk a jihar ta Texas.
‘Yan sanda sun ce lamarin ya faru ne a lokacin da mutumin da ake zargi da kai harin ya kwace wata motar kai sakonni ta hukumar UPS, daga nan ya fara zagayawa da motar yana harbin jama’a.
Maharin, wanda aka bayyana cewa bature ne mai kimanin shekaru 30 da haihuwa, an harbe shi har lahira bayan da wani dan sanda ya datse shi a wani wurin ajiye motoci na wani gidan silima, a cewar hukumomi.
Sai dai basu bayyana dalilin kai wannan harin ba wanda har da ‘yan sanda 3 cikin wadanda suka jikkata.
Jerke ya ki ya bayyana sunan dan bindigar.
Haka kuma hukumar ‘yan sandan ba ta fitar da sanarwa akan shekarun wadanda harin ya shafa ba da kuma halin da suke ciki.
Amurka Da Wasu Kasashe Sun Kori Jami'an Diflomasiyar Rasha Su 137
A jiya Litinin, Amurka ta kori jami'an difilomasiyyar Rasha su 60 wadanda take zargin 'yan leken asiri ne da su fice daga kasar nan da mako daya.
Akalla wasu kasashe 23 ciki harda da Faransa, da Jamus, da Poland, sun kori fiyeda jami'an "leken asiri" na Rasha 137, kamar yadda Fadar White House ta tabbatar.
Matakin da Amurka ta dauka tare da rufe wani karamin ofishin jakadancin Rasha dake birnin Seattle martani ne kan abunda ta ce "mummunar keta yarjejenyar hana amfani da makaman guba, da kuma karantsaye data yiwa dokokin kasa-da-kasa" ta wajen amfani da makaman guba wajen kaiwa wani dan leken asirin Rashan mai fuska biyu tareda da 'yarsa da hukumomin kasar dake Moscow suka yi a Britaniya, kamar yadda ma'aikatar harkokin wajen Amurka ta yi bayani.
Rahotanni suka ce shugaban na Amurka wanda ya yi magana makon jiya da shugaban Rasha Vladimir Putin, shi ya dauki shawarar korar jami'an difilomasiyyar.
Firayim Ministar Britaniya Theresa May, ta yi marhabin lale da martani da aka tsara, tana mai cewa wannan mataki da kawayen mu suka dauka ya nuna cewa mun tsaya tare kafada-da kafada, wajen aikewa da sako mai karfin gaske ga Rasha cewa ba zata ci gaba ta keta dokokin kasa da kasa ba.
Hukumomin Rasha suka ce Shugaba Vladimiri Putin zai yanke shawara kan irin martani d a Moscow za ta yi kan wannan mataki.
Trump Ya Ce Bashi Da Niyar Sake Rufe Ma'aikatun Gwamnati
Fadar shugaban Amurka ta White House ta ce Shugaba Donald Trump na yunkurin kauce wa sake rufe maikatun gwamnatin tarayya amma kuma har yanzu dai ya na da niyar gina katanga tsakanin iyakar Amurka da Mexico, matakin da har yanzu ‘yan jam’iyyar Democrats ke adawa da shi.
“Shugaban ba ya so a sake rufe maikatun gwamnati- ba shi ne burin ba", a cewar Sakatariyar yada labarai ta Fadar White House Sarah Sanders jiya Litinin, yayin da take ganawa da manema labarai, inda kuma ta nemi ‘yan Democrats su maida hankali akan batun gyara harkan tsaro, a ciki, har da ba da kudin gina katanga.
An bude ma'aikatun gwamnatin tarayya bayan rufe war da aka yi na lokaci mafi tsawo a tarihin Amurka.
A karshen satin da ya gabata ne Trump ya sa hannu a kan wani kasafin kudi na wuccin gadin da ya bada damar a sake bude ma’aikatun na tsawon mako uku.
Mai Yiwuwa a Fadar White House Trump Da Putin Za Su Gana
Sakatariyar yada labaran fadar shugaban Amurka Sarah Huckabee Sanders ta ce shugaba Donald Trump ya bada shawarar anfani da fadarsa ta White House a matsayin wurin da za a yi ganawa tsakaninsa da shugaban Rasha Vladimir Putin.
Wannan shawarar ta zo ne ranar 20 ga watan Maris a lokacin wata wayar Tarho tsakanin shugabannin biyu.
Bayan wayar, Trump ya ce yana fatan ganawa da Putin nan ba da dadewa ba," amma bangarorin biyu sun ce babu wani shiri da aka fara don ganawar ya zuwa yanzu.
Sanders ba ta dai bada wani karin bayani ba akan shirin ganawar ba.
Shi ma hadimin fadar shugaban Rasha ta Kremlin, Yuri Ushakov ya tabbatar da cewa Trump ne ya fara kawo shawarar ganawar da Putin a fadar White House.
Kamfanonin Jiragen Sama Ba Zasu Bari A Safarar Yaran Da Trump Ya Raba Da Iyayensu Da Jiragensu Ba
To gabanin faruwar hakan, matakin da shugaba Trump ya dauka na raba iyaye da ‘ya’yan nasu, ya sa wasu kamfanonin jiragen sama na Amurka suka nemi gwamnatin kasar da kada ta yi amfani da jiragensu wajen safarar jami’anta da ke rakiyar yaran bakin haure da aka raba da iyayensu a kan iyakar Amurka da Mexico.
Kamfanin jiragen American da United da na Frontier, duk sun nuna aniyarsu ta kin yin safarar jami’an kula da shige da fice a karkashin wani kwantiragi da suka yi da gwamnati.
A wata sanarawa da kamfanin American Airline ya fitar, ya ce matakin raba ‘ya’ya da iyayensu, “ya sabawa abubuwan da kamfanin yake darajawa.
"Wani ma’aikacin jirgin sama, Hunt Palmquist, ya rubuta a jaridar Houston Chronicle cewa, sau biyi ana jigilar jami’an shige da fice tare da yaran da suke yiwa rakiya zuwa wani kebabban wuri da aka ware musu.
Amma ya ce bayan da ya gane abin da yake faruwa, sai ma’aikacin ya sha alwashin zai fice daga jirgin idan har yaga za a sake jigilar yaran, “saboda wannan mataki da gwamnati ta dauka tare da hadin kan kamfanin da yake aiki, mataki ne na nuna rashin sanin ya kamata.
"Ita dai hukumar tsaron cikin gida ta Homeland Security ta kwatanta matakin da kamfanonin jiragen suka dauka na kin jigilar yaran a matsayin abin takaici.
Takaddamar Amurka Da Mexico Kan Kwararar Bakin Haure
Har yanzu akwai rashin tabbas da kuma damuwa a duka bangarorin biyu na iyaka bayan da shugaba, Donald Trump, a yau Litinin ya yi ikirarin cewa Amurka ta rattaba hannu, a abin da ya kira “wata muhimmiyar yarjejeniya da ta shafi shigar bakin haure kasar da kuma tsaro tare Mexico.
"Trump ya ki ya bayyana karin bayani akan abubuwan da ke ciki, kuma jami’an Mexicon sun musunta wani bangare na yarjejeniya kan kwararar bakin haure.
Ga dukkan alamu, misali ne na shirye shiryen yarjejeniyar masu neman mafaka a yankin baki daya idan aka tabbatar da daukan matakan da suka amince da su a satin da ya gabata tsakanin Washignton da Mexico City don hana karuwa bakin haure daga Taskiyar Nahiyar Amurka zuwa Amurka.
“Mun amince da matakan da muke dauka da muka gabatar da kuma muke fatan samun nasara, “Ministan Harkokin Wajan Mexico, Marcelo Ebrard, ya fadawa yan jaridu yau litinin.
Amma idan basu amince ba, zamu ci gaba da shiga irin wannan tatattaunawa.
A lokacin da ake tambayar sa a Mexico City kan wani bangare na doka da Mexico ta amince na ci gaba da kara siyan kayayyakin gona daga Amurka, yayin da Trump ya ke ba da shawara a wani sakon Twitter da ya wallafa, Ya ce Ebrard kawai ya ce, “matsalar bakin haure daban take da harkar cinikayya.
'Yan Sanda Na Neman Mutumin Da Ya Kashe Mutane Hudu A Jihar Tennessee
'Yansanda a jahar Tennessee a nan Amurka, sun kafa tarko da nufin kama wani mutum mai suna Travis Reinking.
Ana zargin Travis, dan shekaru 29 da haifuwa, da laifin kashe mutane hudu ya kuma jikkata wasu masu yawa a birnin Nashville, a tsakar daren Asabar da bindiga.
Wani ma'abucin gidan cin abincin, ya kwace bindigar daga hanun Travis ya wurgarda ita bayan kanta, sai a lokacin ne Travis, ya tube rigar sanyi dake jikinsa ya tsere tsirara daga inda ya kai harin.
Jami'an tsaro na musamman masu bada kariya ga shugaban Amurka da wasu manya, sun ce sun kama Travis cikin watan Yulin bara, saboda ya shiga wani wuri da ba'a shiga ba tareda izini ba, a kusada fadar shugaba ta White House.
‘Yan sandan Nashville sun ce hukumar FBI ta tantance cewa bai kamata a bar shi ya malaki makamai ba, a saboda haka aka baiwa mahaifinsa makamin da aka kwace a hanun dan, wanda ake zargin cewa daga baya mahaifin ya juya ya baiwa dan nasa.
Wani Mutum Ya Kashe Yahudawa 11 a Amurka
Wani mutun ya yi ta daga murya ya na cewa, "dole kowane ba-Yahude ya mutu," ya kutsa cikin wata masujjadar Yahudawa a Pittsburg yayin da ake sujjadar Asabar, ya yi ta harbin kai mai uwa da wabi, ya kashe mutane 11, wanda shi ne na baya-bayan nan a harbe-harben mutane da yawa da akan yi a Amurka.
Mutane shida, ciki har da wani jami'in 'yan sanda wanda ya tinkari maharin, sun ji raunuka, a cewar jami'ai, wadanda su ka ce biyu daga cikin farar hulan da ke cikin wadanda su ka ji raunukan na cikin mawuyacin hali.
Wannan, "da alamar shi ne hari mafi muni da aka taba kaiwa ma al'ummar Yahudawa a tarihin Amurka," a cewar kungiyar da ke yaki da al'adar tsana ta Anti-Defamation League.
Fadar Shugaban Amurka ta White House ta bayar da umurnin a saukar da tutar kasa zuwa rabin sanda a duk gine-ginen gwamnati har zuwa ranar 31 ga watan Oktoba don nuna alhalin wadanda wannan mummunan abin tashin hankalin ya rutsa da su.
Amurka Tace Kasashe Su Kara Matsawa Korea Ta Arewa Lamba
Ita Pyongyang tace ta shiga fargaba ne dalilin wasu haloli da Amurka take nunawa a kan shirinta na kera makaman nukiliya.
Sakataren harkokin wajen Amurka Mike Pompeo ya kiran kasashen duniya a yau Asabar da su tsaurara matakan takunkumi a kan wannan kasar da ta kebe kanta.
Kalama nashi sun biyo bayan wani kashedi da Majalisar Dinkin Duniya ta yi cewa duk da takunkumin da aka dorawa shirin nukiliyar Korea ta Arewa, tana ci gaba da kerawa.
Pompeo ya nanata muhimmancin tabbatar da matsin lambar diflomaisya da na tattalin arzikin domin cimma wannan manufa ta wargaza shirin nukiliyar wanda ita Korea ta Arewa din ta amince a baya.
A wani martani, ministan harkokin wajen Korea ta Arewa Ri Yong Ho yace, kasarsa ta yi tsayin daka kuma ta himmantu wurin aiwatar da shirin wargaza makaman nukiliyar.
Wariyar Launin Fata: An Yi Ca Akan Gwamnan Virginia Kan Wani Hoto
Kiraye-kirayen da ake yi na neman gwamnan jihar Virginia ya sauka daga mukaminsa, na ci gaba da karuwa, bayan bullar wani hotonsa wanda ke nuna wariyar launin fata, wanda ya dauka a lokacin yana makarantar koyon aikin likitanci shekaru 30 da suka gabata.
A jiya Juma’a Ralph Northam ya fito ya nemi afuwa, kan fitowa a wani kundin hoton dalibai da aka dauka a shekarar 1984, wanda ke nuna izgilanci ga bakaken fata.
A wani jawabi da ya yi ta kafar bidiyo, Northam ya ce wannan hoto, ba yana nufin haka ra’ayinsa yake a yanzu ba.
Ya kara da cewa, babu yadda zai iya janye wannan abu da ya riga ya faru, ba zai kuma iya kawar da irin illar da dabi’arsa ta haifar a yau ba, amma a shirye yake ya dauki alhakin wannan abu mara dadi, domin sake neman yardar jama’a.
Hoton dai ya nuna wasu mutane biyu, daya ya mulka wani bakin penti a fuskarsa, dayan kuma ya rufe fuskarsar da irin fararen kayannan mai rufe fuska, wanda ‘yan kungiyar KKK masu fafutukar ganin an fifita farar fata, ke sakawa.
Gwamnan na jihar ta Virginia, ya tabattar da cewa lallai yana cikin hoton, amma bai bayyana ko shi ne wanne a cikin mutanen biyu ba.
Sakataren Harkokin Wajen Amurka ya ce kisan kare dangi aka yi a Myanmar
Sakataren Harkokin Wajen Amurka Rex Tillerson ya ce tashin hankalin da ake yi a jahar Rakhine ta kasar Myanmar, inda ake auna al’ummar Musulmi, ya zama kisan kare dangi.
“Bayan cikakken nazarin bayanai sihihai, ta bayyana a fili cewa al’amarin nan na arewacin jahar Rakhine ba wani abu ba ne illa kisan kare dangi ake ma Musulmi ‘yan Rohingya," a cewar Tillerson a wani rubutaccen bayanin daya gabatar jiya Laraba.
Jami’an Amurka sun yi ta binciken musabbabin hare-haren da su ka kai ga kashe daruruwan ‘yan Rohingya da kuma tilasta ma wasunsu fiye da 600,000 gudu zuwa sansanonin ‘yan gudun hijira da ke kasar Bangladesh.
Sanarwar ta jiya Laraba ce karon farko da Ma’aikatar Harkokin Wajen Amurka ta ayyana wannan tashin hankalin a zaman kisan kare dangi.
Jami’an da su ka yi ma manema labarai karin bayanidaga bisani, sun jaddada cewa daga yanzu haka za a rika bayyana al’amarin.
Isra'ila Ta Haramtawa Ilham Omar da Rashida Tlaib Shiga Kasar Ta
‘Yan majalisar dokokin tarayyar Amurka Ilham Omar da Rashida Tlaib, sun sha caccakar kasar Isira’ila da manufofinta kan Falasdinawa.
Da sun shirya kai ziyara Isira’ila da wasu birane da dama a Yamma da kogin Jordan cikin ‘yan kwanaki masu zuwa.
Mataimakiyar Ministan Harkokin Wajen Isira’ila Tzipi Hotovely, ta gaya ma wani dan jarida cewa, “Ba za mu kyale wadanda ba su kaunar ‘yancinmu na kasancewa cikin wannan duniyar su shigo cikin Isira’ila ba.
Bisa ka’ida, daukar wannan mataki da mu ka yi, ya dace.
"Daf da bayar da sanarwar hanin, Shugaban Amurka Donald trump ya aike da sakon Tweeter da cewa, “Muddun Isira’ila ta amince ‘yan majalisa Omar da Tlaib su kai ziyara, hakan zai zama wata babbar gazawa.
Sun tsani Isira’ila da dukkannin Yahudawa, kuma babu wani abin da za a fada ko a yi da zai canza masu ra’ayi.
Yanayi Na Kara Dagula Kokarin Kashe Gobarar Daji A Jihar California
Hukumomi a kudancin jihar California sun yi gargadi kan aukuwar wani matsanancin yanayi a yau Alhamis, inda suka ce za a samu bushasshiyar iska mai kadawa, wanda hakan zai kara dagula al’amura a kokarin da ake yi na shawo kan guborar dajin da ta barke a makon nan a Birnin Los Angeles.
“Bari na fada muku karara, ba mu da kayayyakin da za su taimaka mana wajen dakile wannan yanayi da aka yi hasashe," inji Darektan hukumar kashe gobara a jihar California, Ken Pimlott.
A daren yau Alhamis ake sa ran iskar mai tafiyar kilomita 120 cikin sa’a guda, za ta fara kadawa, lamarin da ya sa shugabannin hukumar kashe gobarar suka ba da gargadin cewa kowa ya kwanta da idonsa daya a bude.
Sannan an gargadi al’umar yankin da su arce daga gidajensu da zaran sun ga wata alama mai cike da barazana.
A wani sakon Twitter da ya aike, shugaba Trump ya yi kira ga mazauna yankunan da su karbi shawarawarin da aka basu na ficewa daga yankunan.
An Yi Taro Akan Mahimmancin Aikin Jarida A Jami'ar George Washington
Dalibai da dama na Jami'ar George Washington suka halarci taron domin fahimtar mahimmancin aikin jarida daga kwararru da suka hada da tsohon shugaban Muryar Amurka kuma daraktan aikin jarida da tsaron kasa na Jami'ar David Ensor, da Aliyu Mustaphan Sokoto babban editan Sashen Hausa na Muryar Amurka da kuma Euna Lee mai shirya tsare-tsaren talibijan na sashen Koriya na Muryar Amurka.
Ranar 2 ga wannan watan Afirilu aka yi zaman.
Tsohon daraktan Muryar Amurka David Ensor ya fara da cewa yayinda muka zamanto masu fadin gaskiya game da kasarmu muke kuma bayar da labari akan kasarmu koda bashi da dadin ji kamar labarin fafutikar kungiyar rajin kare bakaken fata ta Black Lives Matter da yadda 'yan sanda kan kashe bakaken fata da dai sauran batutuwa.
David ya ce "gaskiya akwai tabargaza a kasarmu.
Akwai abubuwa da dama a kasarmu da ko muma basu birgemu ba"David ya ci gaba da cewa idan ka fadi gaskiya sai masu saurarenka su dada yawa saboda sun yadda da kai bisa fadin gaskiya game da kasarka da matsalarta.
Wasu ma sai su saurareka idan ka yi magana akan kasarsu.
Ita ma Euna Lee ta sashen Koriya a Muryar Amurka wadda aikin jarida ya yi sanadiyar zamanta a kurkuku har na kwanaki 140 a Koriya ta Arewa bisa zargin ta tsallaka iyakar kasar ba tare da izini ba, ta ce suna shirin kirkiro da shirye-shirye guda bakwai har da wani na kowane mako na tsawon mintuna 20 inda kwararru zasu shigo su yi fashin baki akan abubuwan dake faruwa a Koriya ta Arewa.
Ta kara da cewa mutanen Koriya ta Arewa na marmarin jin labaran duniya.
Shiko babban editan sashen Hausa na Muryar Amurka Aliyu Mustaphan Sokoto ya yi jawabi ne akan mahimmancin dan jarida ya iya harsuna daban daban.
"Abun da zan ce akan koyon harsuna da alakarsu da aikin jarida a duniyar nan shi ne duk wata kasa tana jin akalla yare uku na makwafciyarta kamar a yammacin Afirka inda ana tafiya da fasfo daya wanda ya taimaka wajen harkokin kasuwanci.
Lallai duk dan jaridan da yake jin harsuna da yawa zai yi aikinsa cikin sauki koina yake".
Ya ce kowa a Muryar Amurka yana jin akalla yare uku.
Ya ce shi kansa yana jin yare har da na Sabea domin ya yi karatu a can.
A karshe daliban sun yi tambayoyi da dama akan ayyukan jarida.
Ga Abdoulaziz Adili Toro da karin bayani a wannan rahoton.
Mutumin Da Trump Ya Zaba Sabon Atoni Janar Ya Ci Alwashin Kare Mueller
William Barr ya kuma bayyana cewa, zai kuma dauki mataki kan yadda Trump ke alakanta binciken da ake yiwa wasu na kusa da shi kan dangantakarsu da Rasha da cewa bita da kulli ne.
Da yake magana gaban kwamitin Shari’a na Majalisar Dokoki, Barr ya ce “Ban yi imanin cewa binciken da Robert Mueller ke gudanarwa bita da kulli bane" ya kuma kara da cewa shi zai bar binciken da ake ya ci gaba har karshe, kuma a fitar da sakamkon binciken ga jama’a da kuma Majalisa.
‘yan jam’iyyar Democrats dai sun dade suna nanata muhimmancin mai rike mukamin atoni Janal ya zamanto mai zaman kansa.
Barr, wanda ya yi aiki a matsayin atoni janar karkashin mulkin shugaba George H.
Bush, ya fuskanci matsin lamba ne sabili da wata takarda da ya rubuta bara, yana kushewa Mueller domin bincike kan ko shugaba Trump ya yi kokarin shish-shigi a binciken da ake gudanarwa ta wajen korar shugaban hukumar binciken manyan laifuka -FBI James Comey a shekara ta dubu biyu da goma sha bakwai .
A cikin takardar da ya rubuta wa mataimakin atoni janar Rod Rosenstein, wanda yake sa ido kan binciken da ake gudanarwa, dangane da katsalandan da ake zargin Rasha da aikatawa a zaben shugaban kasa na shekara ta dubu biyu da goma sha shida, Barr ya bayyana cewa, bincike matakin da Trump ya dauka a kan Comey bai dace ba ko kadan.
Wannan batun takardar da ya rubuta watan Yuni bara, ya bayyana ne bayanda Trump ya zabi Barr dan shekaru 68, ya gaji Jeff Sessions, wanda Trump ya kora sabili da zame kansa da yayi daga binciken da ake gudanarwa kan rawar da Rasha ta taka a zabukan Amurka.
Shugaba Trump Da Uwargidansa Melania Sun Dawo Daga Iraqi
Wannan ce ziyarar shugaban Amurka Donald Trump ta farko zuwa wani yanki da ake yaki a matsayin shugaban kasa, kuma kusan a sirrance ya yi wannan tafiyar.
“Ban dade da dawowa daga ziyartar dakarun Amurka da ke Iraqi da Jamus ba," abin da Trump ya rubuta kenan a shafinsa na twitter bayan da ya isa gida.
Ya kuma ce “abu daya da na tabbatar da shi shine, muna da mutanen da ke wakiltar kasarmu, mutanen da suka san yadda ake cin nasara.
"A daren ranar Kirsimeti ne Trump da uwar gidansa Melania suka bar Washington don su kai wa dakaru, da manyan jami’an sojan Amurka ziyara, su kuma gode musu akan aikin da suke yi, da nasarorin da suka samu, da kuma sadaukar da ran da suka yi, bayan haka su yi masu barka da Kirsimeti.
"Abunda sakatariyar yada labaran fadar White House Sarah Sanders ta rubuta a shafinta na twitter a jiya Laraba da rana kenan.
A lokacin da yake yi wa dakarun jawabi, Trump ya kare matakinsa na janye dakarun Amurka daga Siriya, yana mai cewa an karyawa ‘yan ISIS laggo kuma an ruguza daularsu.
Shugaba Trump Na Shirin Yiwa Kasa Jawabi A Yau Talata
A jiya Litini Trump ya bayyana shirinsa na yin jawabi ga kasa ta gidan talabijin, jim kadan bayan da Sakatariyar Yada Labaran Fadar White House Sarah Sanders ta ce shugaban na Amurka zai gana da dogarawan tsaron kan iyaka mai tsawon kilomita 3,200 tsakanin Amurka da Mexico.
Ta ce za a ji karin bayani nan gaba kadan akan tafiyar ta sa.
Ziyarar ta Trump zuwa kan iyakar ta zo ne a daidai lokacin da aka shiga kwana na 17 a jere da rufe wasu ma’aikatun gwamnatin tarayyar Amurka, sanadiyar takaddamar da ake yi kan bukatarsa ta a samar da dala biliyan 5 don gina shingen da zai hana bakin haure kwararowa, akasari daga kasashen yankin tsakiyar nahiyar Amurka.
Amma jam’iyyar adawa ta Democrat taki amincewa da dala biliyan 5 da ya nema na gina Katanga, sai dai tayi masa tayin dala bilyan 1.
3 a cikin sabon kasafin kudaden da za a kashe kan tsaron kan iyaka.
Sakataren Harkokin Wajen Amurka Ya Gargadi Iran Akan Matakin Da Ta Yi Barazanar Dauka
Sakataren harkokin wajen Amurka, Mike Pompeo, na ci gaba da nuna matsin lamba ga Iran tare da yi mata gargadin cewa, “za ta dandana kudarta" bayan da hukumomin Tehran suka yi barazanar katse hanyoyin shigar da mai a yankin Gabas ta Tsakiya.
A jiya Talata, Pompeo ya isa Brussels, inda ya tsara zai yi wasu jerin taruka a gefen taron kungiyar tsaro ta NATO, domin ya tabbatarwa kawayen Amurka cewa Iran ba za ta yi nasara ba.
Gabanin zuwansa Brussels a jiyan, Pompeo ya kai wata takaitacciyar ziyarar a Hadaddiyar Daular Laraba, inda ya ce “Amurka ta himmatu wajen tabbatarwa shugabannin Iran cewa irin dabi’un da suke nunawa, ba za su haifar mata da sakamko mai kyau ba.
"A makon da ya ne, shugaban Iran Hassan Rouhani ya yi barazanar cewa, za su katse hanyar da ake safarar man kasa da kasa da ake bi da shi ta mashigin Hormuz, idan har Amurkan ta ci gaba da yunkurin tilasatawa dukkanin kasashe su daina sayen manta.
Trump Yana So Rasha Ta Dawo Cikin Kungiyar G-7
Jiya Laraba Shugaban Amurka Donald Trump, ya ce ya na so kasar Rasha ta dawo cikin kungiyar manyan kasashe 7 dinnan mafiya karfin tattalin arziki, ko G-7 a takaice, duk da ci gaba da rike yankin ruwan Crimea, mallakin kasar Ukraine, da Rashar ke yi.
An fitar da Rasha daga kungiyar ce saboda yin gaban kanta da ta yi wajen hade yankin ruwan a 2014.
Yayin da shugabannin kungiyar ta G-7 ke kama hanyar zuwa garin Biarritz na gabar tekun Atlantika a kasar Faransa, don yin taronsu na shekara-shekara a wannan satin, Trump ya ce zai yi ma’ana Shugaban Rasha Vladimir Putin ya dawo cikin wannan kungiyar.
Trump ya nuna alamar rashin damuwa da yadda kasar Rasha ke ci gaba da daukar Crimea a matsayin yankin kasarta, a maimakon haka ya na ganin laifin tsohon Shugaban Amurka Barack Obama, saboda hade yankin na Crimea da Rasha ta yi.
Jiya Martin Luther King Ya Cika Shekaru 50 Da Mutuwa
Duk da yake anyi masa kisan gilla, amma ya bar muna kyawawan halayensa na tsare adalci da tabbatar da zaman lafiya, inji Shugaban Amurka Donald Trump, wanda ke magana a jiya laraba, gameda kwarzon yakin kare 'yancin Bil'Adama Rev.
Martin Luther King, a zagayowar ranar da aka yi masa kissan gilla shekaru 50 da suka wuce, a'lamarin d a ya auku a birnin Memphis a jhar Tennessee.
Kashe King da akayi a shekarar 1968 wanda ya biyo bayan kisan da aka yi wa shugaban Amurka John F Kennedy a shekarar 1963, da kuma shima gwarzon yakin kare hakkin Bil'Adama Malcox X a shekarar 1965, wadannan sun haifar da zanga-zanga a wasu manyan biranen Amurka, ciki ko harda nan Washington D C, da Baltimore, da New York da Detroit, da Chicago da birnin Kansas.
A jiya laraba a nan Washington D C, masu zanga zanga sun shiga jerin wadanda suka yi maci cikin lumana daga hasumiyar tunawa da shi king har zuwa babban dandalin taro na kasa anan fadar Amurkan.
A birnin Memphis ma anyi gangami domin tunawa da Dr.
king tare da masu jawabai, ciki ko harda dan takarar shugaban kasa a jamiyyar Democrat bannie Sanders,wakilai da kungiyar bakar fata 'yan majalisar dokokin ta tarayya,shugabannin addinai, dana kwadago.
Bamabamai Uku Sun Fashe A Birnin Austin Na Jihar Texas A Nan Amurka
Jami’an ‘yan sandan birnin Austin a jihar Texas sunce akwai alaka tsakanin kunshin boma baman da aka ajiye a kofar gidajen Amurkawa bakaken fata biyu da kuma wanda aka ajiye a kofar wata mace ‘yar jinsin spaniya da ta manyanta.
Daya daga cikin boma boman ya kashe wani matashi dan shekaru goma sha bakwai jiya Litinin, yayinda na biyu ya jiwa wata mace ‘yar shekaru saba’in da biyar rauni.
Wani bom kuma da aka dana ya kashe wani bakin fata dan shekaru talatin da tara ranar biyu ga watan Maris.
Babban jami’in ‘yan sanda na birnin Austin Brian Manley ya fada jiya Litini cewa, “Ba zamu kawar da shakkun cewa, yana da alaka da kiyayya ba".
Yace yan sanda suna gudanar da bincike domin tantance dangantakar mutanen uku.
Masu bincike na gwamnatin tarayya suna taimakon ‘yan sanda.
Korea Ta Arewa Ta Sake Cilla Wasu Makamai Masu Linzami
Korea ta Arewa ta sake cilla wasu makamai masu linzami da safiyar yau Talata, sannan kuma ta hada da jan kunnen makwabciyarta Korea ta kudu da cewa za ta iya daukar matakai don nuna rashin jin dadinta da atisayen hadin gwiwa tsakanin sojojin Korea ta Kudun da na Amurka da aka soma a cikin wannan makon.
Ofishin babban hafsan sojan Korea ta Kudu ya ce Koera ta Arewa ta cilla wadannan makaman masu linzami masu cin matsakaicin zango guda biyu, zuwa yammacin kasar.
Ya kuma kara da cewa makamin ya yi tafiyar nisan kusan kilomita 450 sannan ya tashi sama zuwa cikin sararin samaniya, inda ya yi tafiyar kilomita 37.
Sau hudu ke nan, Korea ta Arewa tana gwajin makamin cikin kasa da makonni biyu irin wadannan makaman masu linzami da ke da gajeran zango guda hudu ne, abin da ya janyo shakku game da tattaunawar da aka so su yi a cikin watan da ya gabata.
Amurka Ta Fitar Da Sabbin Ka'idojin Ba Da "Visa"
Ma’aikatar harkokin wajen Amurka, ta fito da wani sabon tsarin ba da takardar visa, inda za ta rika neman masu niyyar zuwa kasar su bayar da adreshin kafafen sada zumuntarsu.
Hukumomi za su bukaci bayanai kan adreshin Facebook, Instagram, WhatsApp da na kafar aika sakonnin na email da kuma bayanai na wayoyin salula.
Wadannan sabbin ka’idoji da Amurkan ta fitar ga masu neman yin kaura zuwa kasar da masu ziyara, na bukatar mutum ya ba da sunan da yake amfani da shi a kafafen sada zumunta da adreshin email da kuma lambobin wayoyinsa da ya yi amfani da su cikin shekaru biyar da suka gabata.
Hukumomin kasar ta Amurka dai sun ce, wannan sabon tsari zai shafi kusan ‘yan kasashe waje miliyan 15, amma ba zai hada da jami’an diplomasiyya ba.
Sannan za kuma a tambayi masu neman visar, ko wani na su na jika ya taba mu’amulla da ‘yan ta’adda.
Tun dai a watan Maris din bara, aka mika bukatar fara amfani da wannan tsari.
Sanyin Hunturu Ya Kara Tsanani A Wasu Sassan Amurka
Sanyi mai tsanani ya lullube gabas da tsakiyar Amurka kuma daga dukkan alamu zai ci gaba na kwanaki har zuwa sabuwar shekara.
Mazauna garin Erie dake jihar Pennsylvania sun ci gaba da hako kankarar da ta sauka a farkon satin nan mai tsawon mita daya da rabi ranar alhamis.
Masana yanayi suna hasashen wata kankarar mai yawan centmeter 25 zata kuma sauka nan bada dadewa ba.
Haka kuma masu nazari a tsaunin Washington dake jihar New Hampshire sunce tsananin sanyin ya wuce misali, domin nuna yadda sanyin yayi tsanani wani har zubar da tafasasshen ruwa yayi cikin iska amman nan da nan ya zama kankara.
'Yan raji a wannan yanki, su na kokarin dauke marasa galihu daga kan tituna da kuma matafiya wadanda abin ya ritsa da su a hanya.
Ana Tantance Wanda Zai Zama Jakadan Amurka a Sudan ta Kudu
Kwamitin kula da harkokin kasashen waje na majilisar dattijan Amurka yayi zama domin ya tantance wanda shugaba Donald Trump ya mika masa sunan sa a matsayin wanda zai zamo jakadan Amurka a kasar Sudan ta Kudu.
A lokacin zaman tantance shi da akayi na rana guda,Thomas Hushek yace a shirye yake ya dauki nauyin wannan aikin duk ko da yake kasar Sudan ta Kudu kasa ce dake da sarkakiyya a harkokin ta.
Sanata Cory Booker dan jamiyyar Democrat daga jihar New Jersey wanda ya taba kai ziyara a kasar ta Sudan ta Kudu ya shaidawa Hushek cewa ya damu kwarai da irin halin da kasar ta Sudan ta Kudu ke ciki, domin an gaza samun wani ci gaba ta fannin samar da zaman lafiya musammam a wannan gwamnatin ta Shugaba Trump data gaza samar da wata manufa ta sadidan akan rikicin kasar wanda yanzu ya shiga shekaru na biyar.
Haka kuma Booker ya bayyana damuwarsa akan yadda kasashe makwata ke yiwa kokarin Amurka zagon kasa ta hanyar kin taimakawa gwamnatin Kirr.
Kwamitin Majalisar Dinkin Duniya, MDD ya bayyana cewa kasar Uganda ta taimakawa gwamnatin Kirr da makamai kamar yadda Amurka am ta keyi.
Yace Maaikatar tsaro ta kashe kudi har dala miliyan 130 domin horas da jami’ian a kasar Uganda, kamar yadda bincike na ya tabbatar mani, inji Booker.
“Mun bada manya-manyan makamai ciki ko harda jirage masu saukar ungulu da makamai, amma babban damuwar ita ce, an mayar da kayan nan zuwa kasar Uganda daga kasar Sudan ta Kudu, Inji Booker, yace wannan ba mayar da hannun agogo baya ne na kokarin da muke yi a wannan yankin?
Amurka Ta Kafa Dokar Da Ta Haramta Cin Naman Kare Da Mage
Dokar wacce dan jam'iyyar Republican Vern Buchanan, daga jahar Florida da Alcee Lamar Hastings, dan Democrat suka gabatar, ta sami amincewar majalisar wakilan Amurkan a jiya Laraba.
Dokar ta ayyana tarar dala dubu biyar, akalla Naira milyan daya da dubu dari takwas, kan duk wanda aka kama yaci da saninsa, ko ya kashe, ko yayi safara, ko ya saya, ko ya sayar, ko ya bada kyautar naman kenwa ko kare a zaman abinci.
Amma dokar tayi uzuri ga wadanda suka yi a zaman wata al'ada ko sharadi na addini, kamar yadda wasu kabilun indiyawa suke yi.
Amurka Tace Ba Za Ta Yarda Rasha Ta Yiwa Jami'anta Tambayoyi Ba
Shugaban Rasha Vladmir Putin ya bukaci masu binciken Amurka su je birnin Moscow su yiwa jami’an birnin tambayoyi a kan batun katsalandar zaben Amurka na 2016 da ake zargin Rasha da aikatawa, ciki har da tsohon jakadar Amurka a can Rasha din, kana ita kuma Rasha ta yiwa wasu jami’an Amurka tambayoyi.
Shugaban Amurka Donald Trump ya kira bukatar Putin a wurin taron kolin Amurka da Rasha a Helsinki bukata mai muhimmanci.
Amma a hira da wannan gidan radiyo ta Muryar Amurka ta yi da Pompeo jiya Alhamis, ya yi fatali da wannan batu cewa Amurka ta bada yayanta Rasha ta yi musu tambayoyi.
Amurka ta tabbatar da laifi a kan wasu jami’an Rasha 12 na aikata kutse a komputocin kwamitin yakin neman zaben jami’iyar Democrat.
Rasha ta bukaci rukunin masu binciken Amurka su yiwa wadannan jami’an tambayoyi kana daga bisani ita kuma Rasha ta yiwa jami’an Amurka 11 tambayoyi, ciki har da tsohon jakadarta Micheal McFaul.
Wannan batu na baiwa gwamnatin wata kasa damar yiwa jami’in diplomasiyar Amurka tambayoyi ya tsotsa ran wasu yan Republican a majalisun kasar.
Amurka Da Faransa Sun Karrama Bukin Cika Shekaru 75
Shugaban Amurka Donald Trump da shugaban Faransa Emmanuel Macron, sun jinjinawa zaratan sojojin da suka fafata a fagen daga, sun kuma jaddada muhimmancin hadin gwiwa, a tsakanin dakarun hadakar kasashen, a yayin da suka karrama bikin cika shekaru 75, da dakarun hadin gwiwa, suka kai farmaki, a lokacin yakin duniya na biyu, wanda ya kai ga samun nasara akan sojojin Nazi, da kuma kawo karshen yakin.
Shugabannin biyu sun yi jawabin ne, a wurin wata makabarta, da ake kira Normandy American Cemetery, dake Colleville-sur-Mer, inda aka birne sojojin Amurka fiye da dubu tara.
Macron, ya karrama wadanda suka sadaukar da rayukansu, kuma suka yi yakin neman 'yantan Faransa, shugabannin, sun fadi cewa, farmakin da aka kai a lokacin, ya canza makomar kasashen Turai, da duniya baki daya.
Macron, ya yi jawabinsa, da Faransanci, amma daga baya, ya sauya zuwa Turanci, a yayin da ya juya ga wasu sojoji, ‘yan mazan jiya, da suka zauna a bayan sa.
Shi ma Trump, a jawabinsa, ya karrama wadanda suka "sadaukar da rayukansu, domin 'yan uwansu, da kasashensu, da kuma neman ‘yanci.
'Yan Kungiyar Taliban Sun Rubuta wa Amurkawa Wasika
Kungiyar Taliban a wata budaddiyar wasika da ta rubutawa Amurkawa, ta yi kira akan a hau teburin shawara don kawo karshen yakin da aka dade ana yi a Afghanistan.
Kungiyar ta kuma yi ikrarin cewa hare-hare ta sama da dakarun Amurka ke kai wa ba su sake kwato ko da taki daya daga hannun mayakan sa-kan ba.
A yau Laraba, mai magana da yawun kungiyar Taliban Zabihulla Mujahid, ya rarraba wasikar mai shafi 10.
Wasikar ta yi ikrarin ba da cikakken bayani akan nasarorin da kungiyar ta samu da kuma abin da ta kira gazawar hadakar dakarun da Amurka ke jagoranta, yanzu shekaru 17 kenan.
Wasikar ta ‘yan Taliban na zuwa ne a daidai lokacin da Amurka ke kara kaimi wajen kai hare-hare akan mayakan don goyon bayan dakarun Afghanistan ta kasa da ta sama, a karkashin sabuwar dabarar yaki a kasar da shugaba Donald Trump ya fitar da zimmar hakan zai kai ga tilastawa ‘yan Taliban hawa teburin shawara.
A wata ziyara da ya kai a gabashin Afghanistan cikin makon da ya gabata, Janaral John Nicholson, kwamandan dakarun Amurka da na NATO a yakin da ake yi a Afghanistan, ya ce zafafa hare-hare da aka yi yayi tasiri.
Koda yake, wasikar ta ‘yan Taliban ta jefa alamar tambaya akan wadannan bayanan.
Amurka Ta Yanke Taimako Ga 'Yan Gudun Hijirar Falasdinu
Mai’aikatar harkokin wajen Amurka ta kawo karshen taimakon shekara da shekaru da take yiwa Falasdinu a jiya Juma’a, tana mai cewar gwamnatin tayi nazari sosai kuma ta fahimci Amurka ba zata iya ci gaba da bada wannan taimakon ga hukumar aiki da raba kayan taimako ta MDD.
Mai Magana da yawun hukumar aiki da raba kayan taimako ta MDD Chris Gunness, yace da kakkausar murya hukumarsa ta yi watsi da wannan zargi cewa ta gaza a wurin shirye shiryenta na makarantu da cibiyoyin kiwon lafiya da shirin raba kayan taimako.
Yace babban bankin duniya ya kwatanta aikin hukumar a matsayin babban alheri ga duniya, kuma bankin ya yaba mana a kan gudanar da tsarin makaranta mai inganci a yankin, wanda a koda yaushe daliban mu suna fice a kan takwarorinsu na makarantun gwamnati.
A makon da ya gabata ne gwamnatin Trump tace zata yanke dala miliyon 200 daga taimako da tattalin arzikin kasar ke bayarwa ga Falasdinawa, biyo bayan nazari da tayi a kan ayyukan taimako a yammacin kogin Jordan da kuma zirin Gaza.
Jami'an Amurka Na Kokarin Ba Kasashen Kawancen NATO Tabbaci Amurka Ba Zata Bijire Ba
Jami'an gwamnatin Amurka na ta kokarin ba da tabbaci ga sauran kasashen Yammacin duniya cewa,Shugaba Donald Trump zai jaddada kudurin Amurka na tinkarar Rasha a babban taron NATO na gaba da kuma ganawar da zai yi da Shugaban Rashar Vladimir Putin.
Shugabannin da za su halarci babban taron na NATO za su yanke shawarar kara kaimi da kuma matakan tsaro don taka ma Rasha burki, a yinkurinta na "kawo rarrabuwa tsakanin kasashenmu masu bin tafarkin Dimokaradiyya" da kuma saba ma 'yarjajjeniyar da aka cimma kan Matsakaicin Makamin Nukiliya (INF, a takaice), a cewar wakilin Amurka na dindindin a kungiyar ta NATO, Kay Bailey, a hirarsa ta wayar tarho da manema labarai na Fadar White House a jiya Alhamis.
Kwanan nan Trump ya aika da wasu wasiku masu kakkausan lafazi ga wasu Shugabannin kasashen da ke cikin kungiyar ta NATO da dama, ciki har da Belgium da Canada, da Jamus da Norway, inda ya gargade su kan gajiya da hakuri da Amurka ke yi kan rashin biyan nasu kason kudaden gudanar da harkokin tabbatar da tsaro a karkashin NATO.
Shugaba Trump Ya Jinjinawa Ma'aikatan Amurka
Sai dai izuwa yanzu babu wani ci gaba da aka samu a kokarin kawo karshen rufe ma’aikatun da ya shiga kwana na talatin da biyu yau.
Trump ya sake jadada kira da a gina katanga kan iyakar Amurka da Mexico a sakonsa na twitter inda yace, “tilas ne muyi aiki tare yanzu, bayan shafe shekaru ana watsi da batun, mu kawo karshen matsalar bukatun jinkai, da masu aikata miyagun laifuka a kan iyakarmu.
Zamu yi gagarumar nasara.
A makon nan, Trump ya yi wani tayi da nufin bude ma’aikatun gwanatin inda yace zai bada izini zama Amurka na tsawon shekaru uku ga daruruwan ‘yan gudun hijiran da iyayensu bakin haure suka shigo da su Amurka suna kanana da ake kira DREAMERS, idan zai sami dala miliyan dubu biyar da dari bakwai da yake bukata na gina katanga, da nufin shawo kan matsalar bakin haure.
‘Yan Jam’iyar Democrat dai sun ce akai kasuwa.
Barazana Aka Yi Wa Rayuwata Shi Ya Sa Na Yi Shiru - Stormy Daniels
‘Yar wasan sinima ta Amurka da ake wa lakabi da Stormy Daniels wacce ke ikirarin ta taba zama budurwar Donald Trump kafin a zabe shi a matsayin shugaban kasa ta fito ta bayyana yadda kawancensu ya kasance.
Daniels ta shaidawa shirin “60 Minutes" na tashar talbijin ta CBS a cewa an yi wa rayuwarta barazana a lokacin da ta yi yunkurin fadan labarinta.
Ta kuma ce ta karbi kudaden “rufa-rufa" masu tsoka daga lauyan Trump domin ta na tsoron abin da zai samu iyalinta.
Stormy Daniels, wacce asalin sunanta shi ne Stephanie Clifford, ta bayyana a jiya Lahadi, a zaman hirar da aka dade ana jira cewa, ta na kan hanyar zuwa wajen motsa jiki ita da ‘yar ta a lokacin da wani da ba ta san ko wane ne ba a zo ya same ta.
Ta shaidawa dan jarida Anderson Cooper cewa “wannan mutum ya zo ya same ta ya ce, ki rabu da Trump, ki manta da labarin.
A cewar ta mutumin ya kuma a kalli 'yarta ya ce bai zai yi kyau wani abu ya sami mahaifiyar wannan kyakkyawar yarinya ba, inda daga baya sai ya bar wajen.
Lamarin dai ya faru ne a wani wajen ajiye motoci a Las Vegas a 2011 ya faru ne jim kadan bayan da ta yi kokarin siyar da labarinta ga wata jaridar tsegumi.
Ta ce lamarin ya tsorata ta mutuka, dalilin da ya sa ta ga kamar karbar kudi har dalar Amurtka 130,000 daga lauyan Trump, Michael Cohen shi ne ya fi.
Tuni dai shi lauyan na Trump, Cohen, ya musanta cewa an yi wa Daniels wata barazana.
Sannan ya ki amsa gayyattar da masu shirya shirin na “60 Minutes" suka yi mishi na ya zo shi ma ya gabatar da na sa bahasin.
Majalisar Tarayya Amurka Ta Yi Takaicin Kalaman Trump
Shugaban Amurka Donald Trump tsaye a gefen shugaban Rasha Vladimir Putin, ya ayyana cewa bai ga wani dalili da zai sa ya amince Rasha ta yi shishshigi a zaben Amurka wadda ya kai shi ga zama shugaban kasa.
Duk da cewa manyan hukumomin leken asirin Amurka sun hakikance cewa hukumomi a Moscow sun yi hakan.
Wakilan majalisar dokokin Amurka daga jam'iyyun duka biyu sun maida martani kan matsayar na Shugaba Trump tare da nuna kaduwa da takaicin ganin ya gaza goyon bayan hukumomin leken asirin Amurka a taron manema labarai na hadin gwiwa da yayi da Shugaban na Rasha.
"Tilas shugaban na Amurka ya gane cewa Rasha ba kawar mu ba ce," inji kakakin majalisar wakilai Paul Ryan dan Republican, a cikin wata sanarwa da ya bayar.
Tilas Amurka ta dukufa wajen ladabtar da Rasha tare da kawo karshen mummunar hare haren da take yiwa tafarkin demokradiyyarmu.
" Inji Ryan.
Senata John McCain, wanda dadadden mai sukar Trump ne, ya ce "Taro da manema labarai da aka yi yau a Helsinki, shine mataki mafi zubda mutunci da wani shugaban Amurka ya taba yi da za'a iya tunawa.
Barnar da rashin basira da girman kai da nuna kauna ga shugabannin 'yan kama kariya bashi misaltuwa.
Shugaban kwamitin harkokin waje a Majalisar dattijai, Bob Corker ya ce "Kalaman Trump yasa ana yi wa Amurka kallon "kanwar lasa" kuma a cewarsa, hakan yasa "wannan lokaci ya kasance maras dadi ga kasar mu.
Haka suma 'yan jam'iyyar Democrat basu wata kumbiya kumbiya ba a nasu martanin.
Shugaban marasa rinjaye Chuck Schumer daga jahar New York, yace "shugaban na Amurka ya goyi bayan matsayar Putin, kan dukkan itifakin da hukumomin leken asirin Amurka suka yi.
Ya amince da maganar KGB, maimakon bayanan maza da mata ma'aikatan CIA.
Dan majalisar wakilai daga Virginia dan Demokrat Gerry Connolly ya fada ta shafin Twitter cewa, Trump ya sami sabon aiki: Kakakin ma'aikatar harkokin wajen Rasha.
Amurka Ta Yaba Da Bayannan Sirri Da Israila Ta Samu Akan Iran
Fadar White House ta shugaban Amurka tana yabawa sabbin bayanan sirri da Isra'ila ta samar dangane da shirin Nukiliyar Iran,ta kira bayanan "sabo kuma gamsarwa" abunda kawai jami'an Amurka basu yi ba, shine su fito su ce hukumomi a Tehran da laifin keta yarjejeniyar da kasar ta kulla da manyan kasashen duniya a shekara ta 2015.
Dazun nan Jami'an Amurka da suka duba kasidun da feya-feyan vidiyo da jami'an leken asirin Isra'ila suka samu, sun ce kasidun bisa dukkan alamu sahihai ne, kuma sun tafi dai dai da bayanan da Amurka ta tattara cikin shekaru da suka wuce.
Sakatariyar yada labarai a fadar White Saraha Huckerbee Sanders tace, bayanan sun nuna cewa Iran tana kan kudurin kera makamai masu linzami da zasu iya goyon makaman kare dangi.
Tun farko a jiya Litinin Firayi ministan Isra’ila Benjamin Netanyahu ya zargi Iran da yin karya a kan ayyukanta na kera makaman nukiliya da take ci gaba dashi, wanda ya sabawa yarjejeniyar kasa da kasa ta shekarar 2015 da ta haramtawa Tehran din shirin nukiliya.
Sai dai babu martani da Iran ta bayar nan da nan a kan jawabin Netanyahu.
Amma kafin nan, ministan harkokin wajen Iran Javad Zarif ya maida batun abin dariya, yana mai cewar, yaron nan mai yawan koke-koke ya sake yi.
Yace akwai iyakar iya wasa da hankali wasu mutane a wasu lokauta.
Guguwar "Florence" Ta Haddasa Asarar Rayuka a Amurka
Kusan gidaje da wuraren kasuwanci miliyan daya ne ke zaune babu wutar lantarki, yayin da mummunar guguwar Florence take ci gaba da abkawa wani yankin kudancin Amurka.
A yau Asabar cibiyar da ke sa ido kan aukuwar guguwa ta Amurka, ta ce wannan bala’i na ci gaba da haifar da ambaliyar ruwa a jihohin Carolina ta Arewa da ta Kudu.
Cibiyar ta kara da cewa akwai yiwuwar a kara fuskantar matsananciyar gugugwa a yau Asabar a kudu maso gabashin jihar Carolina ta Arewa da kuma arewa maso gabashin jihar Carolina ta Kudu.
​“Za a ci gaba da ganin tumbatsar ruwa a gabar tekun Carolina a yinin Asabar, a wasu yankuna ma har zuwa daren Lahadi da wayewar garin Litinin.
" Inji Chris Wamsley, jami’i ne a hukumar da ke nazarin yanayi a Amurka.
‘Yan sanda a yankin Wilmington sun ce wata mata da jaririnta sun rasa rayukansu, bayan da bishiya ta fado akan gidansu.
Sannan wata mata daban ta rasu sanadiyar matsalar bugun zuciya, bayan da jami’an kiwon lafiya masu ba da agajin gaggawa suka gaza kai wa gareta, saboda bishiyoyi da suka fadi suka tattare hanyoyi.
Baya ga haka, wutar lantarki ta kashe wani dattijo mai shekaru 78, sannan ta halaka wani mutum daban, wanda ya iska ta yi wurgi da shi, a lokacin da ya fita neman karensa da ya bata.
Shugaba Trump Ya Yi AMai Ya Lashe
Shugaban ya ce ba lallai ba ne a yi hakan kamar yadda mujallar Atlantic da ake bugawa a nan ta bayyana a wani rahotonta.
Mujallar ta Atlantic, ta ruwaito wani jami’in fadar White House, wanda ya ji Trump ya na tattaunawa ta wayar tarho tare da shugaban kungiyar ta NRA, Wayne Lapierre, inda ya ke kara jaddada masa matsayarsa, wacce ke nuna cewa, ai dama ana gudanar da bincike gabanin a sayar wa da mutum bindiga, saboda haka ba za a sake waiwayar batun ba.
Bayan hare-haren da aka kai a kwanakin baya a birnin El Paso na jihar Texas da kuma Dayton na jihar Ohio, wadanda suka yi sanadin mutuwar mutane da dama, Shugaba Trump, ya nuna goyon bayan tsaurara bincike a kan duk wanda zai sayi bindiga, amma ga dukkan alamu, ya yi amai ya lashe.
Tun dai bayan hare-haren ne shugabannin masu fafutukar ganin an tsaurara dokokin mallakar bindiga irinsu Joshua Howitz, su ke kiran da a dauki matakan da suka dace“Ya ce idan har ana so a magance matsalar kai hare-haren bindiga, to ya zama dole a dauki mataki akan mallakar bindiga.
Trump Yana Neman Goyon bayan Soke Dokar ‘Yancin Zama Dan Kasa Ta Haihuwa.
Da yake jawabi a wurin taron gangamin siyasa da yammacin shekaranjiya Laraba kafin zaben rabin wa’adi mako mai zuwa, Trump ya yi kokarin neman goyon bayan jama’a a kan shawarar da ya yanke ta soke dokar ‘yancin zama dan kasa ta haifuwa.
Yace a cikin lokaci kalilan idan suka shigo kasar mu, ‘ya’yan daruruwar bakin hauren da basu da iznin zaman kasar za su zama ‘yan kasa kai tsaye saboda wannan dokar marar ma'ana, kuma nan take sai su samu damar cin kowane amfani da duk wani ba-Amurke zai samu na biliyoyin dala a kowace shekara.
Trump ya kuma ce zai aika da sojoji dubu 15 a kan iyakar kasar da Mexico domin hana ayarin bakin haure daga tsakiyar nahiyar Amurka, wadanda suke niyar shigowa Amurka ba bisa ka’ida ba shiga kasar .
Trump ya bayyana bakin hauren a matsayin mutanen da ya kamata aji tsoronsu.
Koda yake akasarin bakin hauren suna cewa suna so su shiga Amurka ne domin gujewa tashin hankalin kuma su samu rayuwa mai iganci da basu samu a kasarsu.
Ana Dada Tsangwamar Larabawa a Amurka
Yawan cin zarafin Larabawa da aka yi tsakanin 2015 da 2016 ya ribanya adadin da hukumar bincike ta FBI ta bayyana, wanda hakan ke nuni da irin raunin da ke tattare da kididdigar hukuma, a daidai lokacin da ake samun karuwar laifukan nuna tsana a kasar, a cewar wani cikakken rahoto na cibiyar Larabawa Amurkawa da ke Washington.
Bayan nazarin bayanai daga hukumomin tsaron jahohi, cibiyar ta yi kiyasin cewa an fuskanci take-taken tsanar Larabawa a Amurka har sau 79 a shekarar 2015, a maimakon guda 40 da hukumar FBI ta bayyana; da kuma sau 88 a 2016 a maimakon 58 da aka bayyana a rahoton kumar ta FBI.
Daga cikin manyan al'amura hudu da rahoton cibiyar ya yi kwatance da su, akwai kashe wasu matasa Larabawa uku da aka yi daura da Jami'ar North Carolina da ke Chapel Hill a 2015.
Trump Ya Hada Beata 'Yar Guatemala Da Dan Ta Darwin
An hada Beata Mariana de Jesus Mejia-Mejia da dan ta Darwin ne a filin saukar jiragen sama na Baltimore da Washington a jihar Maryland.
Wuni guda kafin su hadu, ma’aikatar shari’a ta amince a saki Darwin ya koma wurin mahaifiyarsa da take gaban shari’a.
Wannan mace ta bukaci mafakar siyasa tare da dan ta ne a lokacin suka tsallaka iyaka.
Su biyun suna kan hanyarsu ne zuwa Texas, inda zasu zauna kafin a tabbatar da basu mafakar siyasar.
Shugaban Amurka Donald Trump ya umarci hukumomin kasar a jiya Alhamis da su hada iyalan bakin hauren da suka tsallako daga kasar Mexico ta barauniyar hanya.
Trump ya fada a wata ganawa da ya yi da manyan jami’an gwamnatinsa a jiya Alhamis, yayin da uwargidansa Melania Trump take ziyara a inda ake tsare bakin hauren, yana mai cewar zamu hada iyalan wuri daya.
An Yi Jana'izar Matar Tsohon Shugaban Amurka Bush
Ita ce matar Shugaban Amurka na 41, George H.
Bush, kuma mahaifiyar George W.
Bush, wanda shi kuma ne Shugaban Amurka na 43.
Baya ga mijinta da kuma dan farinta, Barack Obama da Bill Clinton na daga cikin tsofin Shugabannin kasar da su ka halarci jana’izar marigayiya Barbara Bush a Majami’ar St.
Martin’s Episcopal a birnin Houston da ke jahar Texas na kudancin Amurka.
Melania Trump, matar Shugaba na yanzu da matan tsoffin shugabannin Amurka su Michelle Obama da Hillary Clinton su ma sun hallara.
An Kammala Shiri Don Taron Koli Tsakain Trump da Kim Jon Un-Trump
Shugaban Amurka Donald Trump yaki ya bayyana shirye shirye gameda taron koli da zai yi da shugaban Koriya ta kudu, duk da matsin lambar da manema labarai suka yi masa a yayinda yake balaguro tareda 'yan jaridan a cikin jirgin shugaban Amurka da ake kira Airforce ONe.
Yace da su za 'a yi taron kolin nan bada jumawa ba.
Mun ajiye rana.
Mun tsaida wurin da za'a yi taron.
Duk mun amince da wadannan.
Kamin ya tashi zuwa birnin Dallas a jahar Texas dake kudancin Amurka, a ziyarar aiki ta wuni daya, Mr.
Trump ya nuna cewa hukumomi a Koriya Ta Arewa sun amince da wurin da aka zaba domin wannan taro.
Da yake magana fadar White House tunda farko, shugaban na Amurka yace jami'an Amurka dana Koriya Ta Arewa suna tuntubar juna ako da yaushe , kuma ckin shawarwari da suke yi harda batun sakin Amurkawa uku da Koriya Ta Arewa take rike da su.
Akwai Fargabar Babbar Rigima Na Tafe Saboda Sabon Matsayin Amurka Kan Birnin Kudus
Jam’iyyu masu tsaurin ra’ayin Islama na amfani da shawarar da Amurka ta yanke ta amincewa da Birnin Kudus a matsayin babban birnin kasar Isira’ila a matsayin wani abin kafa hujja wajen samo mabiya, al’amarin da ga dukkan alamu za a yi amfani da shi a lokutan yakin neman zaben siyasa, a kasashe masu rinjayen Mussulmi.
Sanarwar da Shugaban Amurka Donald Trump ya bayar ranar Laraba ta haddasa yawan zanga-zanga a wasu kasashen duniya, ta yadda abin ma ya kai ga arangama tsakanin masu zanga-zangar da jami’an tsaro a yankunan Falasdinawa.
Ana kyautata zaton zanga-zangar za ta fi tsanani yau Jumma’a a kasashe irin Indonesia da Turkiyya da Turkiyya a yau Jumma’a.
Mai magana da yawun Fadar Shugaban kasar Afghanistan y ace wannan matakin zai yi illa ga batun samar da zaman lafiya a Gabas Ta Tsakiya, kuma duk wani abin da za a yi ba da hadin kan Falasdinawa ba, ba zai yi tasiri ba.
A halin da ake ciki kuma jiya Alhamis Fadar Shugaban Amurka ta White House ta musanta cewa sanarwar da Shugaba Trump ya yi ta daga ofishin jakadancin AMurka daga Tel Aviv zuwa Birnin Kudus na nufin gwamnatinsa ta fice daga shirin samar da zaman lafiya a Gabas Ta Tsakiya.
“Hasali ma, kamar yadda Shugaban kasa ya ce, har yanzu mu na masu bayar da himma ga batun saman da zaman lafiya kamar yadda mu ka saba, kuma mu na so mu cigaba da matsa kaimi wajen gabatar da wannan batu," a cewar Sakatariyar Yada Labaran Fadar White House Sarah Kuckabee Sanders.
A wata takardar bayanin da Rasha ta fitar, wadda ta zo ma Isira’ila da ba-zata, Rashar ta ce za ta dau Yammacin Birnin Kudus a matsayin babban birnin kasar Isira’ila, amma kuma za ta dau Gabashin Birnin Kudus a matsayin babban birnin kasar Falasdinu da za a kafa.
Trump Yayi Barazanan Dakatar DaTaimakon Da Amurka Ke Ba Falasdinawa
Trump ya fadi hakan ne yayin da yake ganawa da Firayi Ministan Isra’ila Benjamin Netanyahu a wurin taron kolin tattalin arziki na kasashen duniya a birnin Davos na kasar Switzerland, inda ya zargi Falasdinawa da rashin girmama Amurka, bayan da Shugaban Falasdinu Mahmoud Abbas yaki ganawa da mataimakin shugaban Amurka Mike Pence yayin da yake ziyara a yankin.
Trump yayi barazanan yanke taimakon da Amurka ke yiwa Falasdinawa.
Wani bangaren kudin taimakon ne zuwa kai tsaye a hannun hukumomin Falasdinawan, yayin kaso mai yawa ke zuwa ga kungiyoyi masu zaman kansu da kuma kungiyoyin bada agaji dake aiki a wurin.
Idan aka kwatanta da taimakon da Amurka ta baiwa Isira’ila, a shekarar 2016, na dala biliyon uku da miliyon dari na taimakon soji.
Kudin taimakon zai karu a shekarar ta 2019.
Ba za’a iya sa farashi akan yanci da mutuncin wata al’umma ba.
Jiya Alhamis jakadan Falaadinawa a Majalisar Dinkin Duniya Riyad Mansour ya yi wannan furucin a New York.
Yace ba zasu girgiza da barzana ko tsoratarwa ko wata muguwar niya ba, kuma ya kamata duk wani mai son zaman lafiya da adalci kuma ya amince da dokokin kasa da kasa yayi Allah wadai da wannan abu.
Mansour yayi wadannan kalaman ne a wani zama da kwamitin sulhun MDD yayi a kan Gabas ta Tsakiya.
An Kori Peter Strzok Daga Cikin Kwamitin Da Robert Mueller Ke Shugabanta
Sananne kuma fitaccen wakilin a FBI, wanda kuma lauya ne dake cikin kwamitin binciken nan da Robert Mueller ke aikin bincike na musammam game da kutsen da ake tuhumar Rasha tayi a zaben Amurka na shekarar 2016 yanzu an fidda shi daga cikin wannan kwamitin da Mueller yake wa shugabanciAn dai sallami Peter Strzok ne a kusan karshen watan yuli bayan shi da wata mata dake cikin kwamitin binciken sun gano cewa lauyan na hukumar ta FBI sunyi musayar wasu bayanan dake shafin Email din wadanda basu goyon bayan Trump da masu goyon bayan Hillary.
Mai Magana da yawun Mueller yace an cire wannan wakilin na FBI ne sailin da aka ji wannan zargin, yanzu haka dai shi wannan lauyan ya bar wannan kwamitin sailin da wannan batu ya fito sarari.
Da ffarko dai an danka wa shi Strzok aikin binciken anfani da runbun tattara bayanai adireshin email mallakar Hillary ne data yi anfani dashi lokacin tana sakatariyar harkokin wajen Amurka.
Shugaba Amurka Yasa Hannu A Dokar Kashe Kudi Sama Da Tiriliyan Daya
Shugaban Amurka Donald Trump jiya Jumaa cikin hushi yasa hannu ga dokar data bada damar kashe kudi dala tiriliyan daya da digo 3.
Yayi hakan ne ko bayan an dauki tsawon sao’I, cewa za a hau kujerar naki domin ko hakan bai kare bakin hauren nan da aka shigo dasu Amurka ba tun suna kanana, ko kuma yunkurin sa na gina Katanga a bakin iyaka.
A wani taron gaggawa na manema labarai da aka shirya a jiya Jumaa a fadar White House, Trump ya shaidawa manema labarai cewa ya dai sawa wannan dokar hannu ne kawai domin ganin hakan zai inganta matakan tsaro duk da cewa bai ji dadin abubuwa da dama dake kunshe cikin wannan Dakar ba.
‘’Yace bazan kara sawa wata doka irin wannann hannu ba’’ “Yace bama fa wanda ya karanta dokar wadda take sa’a daya Kenan da samar da ita, wasu mutane ma basu san cewa wannan adadin kudin shine irin san a biyu mafi girma da aka taba samarwa.
Sawa wannan dokar hannun dai ya kawar da kulle ayyukan gwamanatin tarayya a daren jiya jumaa.
Trump yaci gaba da shaidawa ma manema labarai cewa gaskiya ya duba dinbin tasirin kujerar nakin nan ne yasa har yasa ma wannan dokar hannu, kana kuma ayyukan soja zasu bunkasa kwarai da gaske.
Yace wannan matakin zai sa ayyukan sojan Amurka ya kankama tare da samun Karin biya har na wani lokaci mai tsawo.
Haka kuma ya kara adadin kudin da maaikatar tsaro zata kashe da wurin dala biliyan 60 daga shekar 2017.
Gaba daya dai dokar ta bada damar adadin kudin maaikatar tsaro yakai har dala biliyan dari 7, wanda wannan shine mafi girma a cikin shekaru 15 da suka gabata.
Makamai: Amurka Za Ta Rika Tauna Tsakuwa Don Tsorata Aya
Hedikwatar Tsaron Amurka ta Pentagon ta bayyana manufofinta game da makamin nukiliya a shekarar 2018, wanda ya hada da inganta makamin na nukuliya da kuma sabunta makaman Amurka na yanzu, saboda ayi shakkar fara duk wani yakin nukiliya da Amurkar.
“Abin da mu ke kokarin yi shi ne mu tabbatar da cewa jami’an diflomasiyyarmu da wakilanmu a wurin tattaunawa na cikin yanayin da ya wajaba a saurare su a duk lokacin da mu ka tayar da batun tsai da wanzuwar makamai," a cewar Ministan Tsaron Amurka Jim Mattis ga Manema labarai a gabanin fitar da wannan bayanin jiya Jumma’a.
Shugaban Amurka Donald Trump y ace ya umurci Mattis ya sake nazarin yanayin makamin nukiliyar ‘yan kwanaki bayan da ya fara aiki.
Lauya Alex Van Ya Amince Da Shatawa Hukumar FBI Karya
Wani lauyan dake zaune a birnin London ya amsa laifin yin karya ga masu binciken Amurka a kan alakarsa da Rick Gates, tsohon ma'aikacin kamfen na Shugaba Donald Trump, a wani bangare na binciken dake kara fadada kan katsalandar da Rasha tayi a zaben Amurka na shekarar 2016.
Ofishin mai bincike na musamman Robert Muller shi ne ya bayyanar da zargin da ake yiwa lauyan Alex Van der Zwaan da safiyar jiya Talata, kana daga bisani ya amince da aikata laifin a gaban wata kotun Washington.
Van der Zwaan, sirikin hamshakin attajirin nan ne na kasar Rasha German Khan kuma yayi aiki a wani sanannen kamfanin lauyoyi a New York mai suna Skadden, Arps, Slate, Meagher & Flom, kafin kamfanin ya sanar da cewa ya kore shi a bara.
Ofishin Mueller mai bincike na musamman, yayi zargin cewa, yayin da Van der Zwaan yake aiki da Skadden, yayi karya cewa, sun yi maganar karshe da Gates a tsakiyar watan Agustan shekarar 2016.
A shekarar 2012, ma'aikatar shari'a ta Ukraine ta dauki hayar wannan kamfanin lauyoyi domin ya zana masa rahoto kan hujjojin gurfanar da tsohuwar firayim Ministar Ukraine Yulia Tymoshenko, a gaban kotu, wadda aka ce an same ta da laifin sata da yin amfani da ikonta ta hanyoyin da ba su dace ba, aka daureta, amma kuma daga baya aka wanke ta daga aikata wadannan laifuka.
Masu gabatar da kara sun yi zargin cewa Van der Zwaan yayi karya, a lokacin da yace bai san dalilin da yasa ba a mikawa ofishin mai bincike Mueller wani sakon email tsakaninsa da wani wanda ba a bayyana sunansa ba, a cikin watan Satumbar 2016, alhali kuwa ya goge sakon ne.
Amurka Da Taliban Sun Samar Da Hanyar Ficewar Sojojin Amurka Daga Syria
Amurka da kungiyar Taliban sun amince su kafa tawagar kwararru guda biyu domin tantance hanyoyin da za a janye dukkan sojojin Amurka da na NATO daga Afghanistan, da kuma hana 'yan ta'adda amfani da kasar Afghanistan wajen kaiwa Amurka da abokan kawancenta hari.
Babban mai magana da yawun Taliban Mullah Sher Mohammad Abbas Stanikzai ne ya bayyana haka, bayan tattaunawa ta kusan mako guda da aka kammala ranar Asabar a Qatar tare da wakilin musamman na Amurka kan batutuwa da suka shafi Afghanistan, Zalmay Khalilzad.
"A ranar 25 ga Fabrairu, tawagar kwararrun biyu za su tsara su kuma tsaida shawararwari kafin su gabatar a teburin tattaunawar da za ayi a taron da zai gabata a jihar Doha," kamar yadda Stanikzai ya fadi a wata kafar watsa labarai dake goyon bayan kungiyar Taliban.
Mai magana da yawun Taliban Zabihullah Mujahid ya sako faifan bidiyon hirar yau Laraba.
Trump Ya Yi Barazanar Kara Kudin Haraji Kan Motocin Mexico
Shugaban Amurka Donald Trump, ya kai ziyara kan iyakar kasar Mexico, inda jami’an tsaron Amurka suke sintiri a tashar da ake kira Calexico, domin sa ido kan masu shiga kasar ba bisa ka’ida ba.
Yayin ziyarar, shugaba Trump ya yabi irin ci gaban da ya ce ana samu, wajen dakile kwararar jama’a zuwa cikin Amurka.
Trump ya yi wadannan kalamai ne a wani daki da ke cke da jami’an da ke sintiri akan iyakar Amurka, da ‘yan majalisar wakilai da kuma wasu jami’an gwamnatinsa.
A baya-bayan nan, shugaba Trump ya yi barazanar rufe kudancin iyakar kasar da Mexico, ko da ya yi wasu kalamai da wasu ke ganin tamkar ya yi amai ya lashe ne“A gaskiyar magana, sassaucin da zan iya idan ban rufe kan iyakar ba, shi ne a rika saka haraji ga motocin da ke shigowa, kuma zan yi hakan, kuma kun san zan aikata domin ni bana wasa.
"Trump ya kara da cewa, abubu biyu ne suke sa mutane suke tururwar zuwa Amurka, na farko shi ne domin sun ga kasar ta ci gaba, sannan wasu kuma suna zuwa ne domin su zo su yi damfara.
Shugaban Amurka Donald Trump Na Cigaba Da Kare Masu Aikin Shige Da Fice
Shugaban Amurka Donald Trump ya sake kare hukumar nan ta “ICE" da aka baiwa aikin tabattarda ana aiki da dokokin kayyade shige-da-fice wacce kuma ‘yan jam’iyyar adawa ta Democrats ke kiran cewa a soke ta.
A cikin daya daga cikin rubuce-rubucen da yayi kan shapinsa na Twitter a karshen makon da aka baro, shugaban ya zargi ‘yan Democrats da cewa suna son a wargaza hukumar ta ICE ne kawai don basa son a rinka tsare kan iyakokin Amurka.
Dubban mutanen Amurka sun wuni jiya suna ta gudanarda manyan tarukkan zanga-zanga a garuruwa da biranen kasar masu yawa, don nuna adawa akan matakin da gwamnatin ta Amurka ke dauka gameda sha’nin shige da ficcen baki, da kuma musamman don neman a hade iyalan da aka raba da juna yayinda suke tsallako kan iyakar Amurka da Mexico.
Trump Ya Dage Zaman Tattaunawa Da Taliban
Shugaban Amurka Donald Trump ya ce an fasa wani zaman tattaunawa da aka shirya za a yi a yau Lahadi tsakanin shugaban Afghanistan Ashraf Gani da gaggan shugabannin kungiyar Taliban a wurin shakatawarsa da ake kira Camp David da ke jihar Maryland, wacce ba ta da nisa da birnin Washington DC.
Cikin wasu sakonnin Twitter da ya wallafa da yammacin jiya Asabar, Shugaba Trump ya ce an fasa zaman ne bayan wani harin bam da aka kai a cikin wata mota a Kabul, wanda ya halaka mutum 12, ciki har da wani sojan Amurka.
Trump ya ce idan dai har kungiyar ta Taliban ba za ta tsagaita-wuta ba a wannan muhimmin lokaci da ake zaman sulhu, har su kashe mutum 12 da ba-su-ji-ba-su-gani-ba, hakan manuniya ce cewa ba su da karfin ikon da za a cimma wata matsaya da su.
An dai kwashe watannin ana ta laluben bakin zaren yadda za a kawo karshen yakin na Afghanistan, tsakanin jami’an diplomasiyyan Amurka da na Taliban, wadanda suka ki amincewa da wani shirin tsagaita-wuta.
Takaddama Tsakani White House Da Majalisar Kasa, Akan Katanga
Shugabannin jam’iyyun Republican da na Democrat a majalisar dokokin Amurka, na kokarin ganin an samu matsaya.
Yayin da alamu ke nuna cewa shugaba Donald Trump, na yunkurin janyewa daga barazanar da ya yi ta rufe ma’aikatun gwamnati a wannan makon.
A makon da ya gabata ne shugaba Trump ya shaidawa ‘yan jarida cewar, “Abun alfahari ne gare shi ya kulle ma’aikatun kasar" idan har ba su amince da bukatarsa ta neman a gina katanga ba.
Yana mai cewa, “za mu ga mai zai faru, kada a yi riga malam masallaci.
Muna da bukatar tsaro akan iyakokinmu.
"A ranar Juma’a mai zuwa, ma’aikatun gwamnatin tarayya za su fara dakatar da wasu ayyuka marasa muhimmanci, idan har ‘yan majalisun da fadar White House ba su cinmma matsaya ba, akan kudaden da gwamnati za ta kashe cikin dogo ko gajeran zangon lokaci.
Ma’aikatan gwamnati sama da 800,000 abun zai shafa, wasu daga ciki za su yi aiki ba tare da an biya su ba.
Wannan abu ne da babu wanda zai so ganin ya faru a dai-dai lokacin da ake shirin bikin Kirsimeti.
Shugaba Trump na bukatar dallar Amurka billiyan $5 don gina katanga tsakanin kasar da kasar Mexico.
Amma, ‘yan majalisar wakilai da ta dattawa sun ki amincewa da rokon.
Hukumomi Sun Yi Gargadi Kan Matsanancin Zafi a Amurka
Hukumar kula da yanayi ta Amurka, ta yi gargadin cewa, za a fuskanci matsanancin zafi mai cike da hadari a wannan karshen makon da ake ciki, wanda zai iya haifar da matsananciyar gajiya da za ta sa har mutum ya fita a hayyacinsa, muddin jama'a ba su bi matakan da suka dace ba.
Hukumar ta kuma ba da shawara ga ‘yan uwa da makwabta da abokanai, da su rika duba halin da junansu ke ciki, musamman ma gajiyayyu da ke zaune a daki ba sa iya fita, domin sanin halin da suke cike.
“Zafi shi ne babban abin da ya fi kisa a yanayi daban-daban da ake da su, yana kisa fiye da mahaukaciyar guguwa da ambaliyar ruwa.
" Inji Andrew Grunstein, malami a sashen nazarin mahangar taswirar fadin duniya, wato Geography, a jami’ar Georgia da ke nan Amurka.
A 'yan kwanakin nan, yanayi na zafi ya karu matuka a biranen da ke yammcin tsakiya da kuma gabashin Amurka.
Hukumomin birane sun ba da umurnin a bar tafkunan ninkaya su kasance a bude na tsawon lokutan da suka dara na da, tare da aikewa da sakonnin matakan da mutane ya kamata su dauka domin magance wannan zafi mai tsanani.
Makin zafin ya kai 38 Washington, babban birnin Amurka sannan ya kai 33 a birnin New York duk a mataki na ma’aunin Celcius.
Ana Ci Gaba Da Zanga-zanga Akan Yadda Ake Tsare 'Yan Cirani a Amurka
To a nan Amurka ma, ana ci gaba da zanga zanga kan yadda ake tafiyar da ‘yan ciranin da aka tsare a jihar Texas, wadanda suka shiga kasar ba bisa ka’ida ba, duk da cewa a ranar Laraba gwamnatin shugaba Trump ta sauya tsarin da take amfani da shi na raba ‘ya’ya da iyayensu akan iyakar kasar.
A jiya Lahadi, jami’an tsaron kan iyaka suka saki kimanin iyaye 30 da aka raba da ‘ya’yansu, an kuma fasa tuhumarsu saboda dokar da suka karya ta shiga kasar ba tare da izini ba.
Darektan kungiyar Annunciation da ke tallafawa bakin hauren, Ruben Garcia, ya ce, zabin da aka baiwa bakin hauren kan yadda za su samu bayanai game da ‘ya’yansu, bai taka kara ya karya ba, domin an ba su lambar 8-0-0 ce kawai domin tuntubar halin da suke ciki.
Wasu daga cikin iyayen, an tsare su ne a wani wuri da ke karamar hukumar El Paso a cewar Garcia.
Amurka Ta Bayyana Damuwa Da Daukar Rantsuwar Raila Odinga
Gwamnati ta maida martani a ranar Talata a kan bukin rantsarwa, ta ayyana jam’iyar ‘yan adawa a matsayin kungiyar masu aikata laifi, ta kuma umarci gidajen telbijin su daina gabatar da shirye shiryen su.
A wata sanarwar da ma’aikatar harkokin wajen Amurka ta fitar, ya tabbatar da Uhuru Kenyatta zababben shugaban Kenya, yayin da sanarwar ke kuma nuna matukar damuwa akan matakin gwamnati na rufewa, da musgunawa da kuma hana kafafen yada labarai aiki.
An zabi Uhuru Kenyatta a matsayin shugaban Kenya ne a ranar 26 ga watan Oktoban shekarar 2017, a cikin wani zabe da kotun kolin Kenya tayi na’am da shi, inji mai Magana da yawun ma’aikatar harkokin wajen Amurka Heather Nauert a jiya AlhamisTa kara da cewa, wajibi ne abi hanyoyin shari’ar wurin warware kowace takaddama.
Babban kotun birnin Nairobi ta umarci gwamnati a jiya Alhamis ta ba manyan gidajen talabijin kasar su uku, daman fara aiki, bayan sun yi kokarin nuna hotunan bukin rantsar da Odinga.
Guguwar Sauyi Ta Fada Kan Sakataren Kula Da Tsofaffin Sojojin Amurka
Sauye sauyen shugaban Amurka Donald Trump, na ma’aikatansa ya ci gaba a Jiya Laraba inda ya kori sakataren kula da harkokin tsofaffin sojoji David Shulkin.
Shugaba Trump, ya rubuta a shafin sa na tweeter cewa, “Ina farin cikin sanarwar cewa na yi niyyar in zabi mai girma Admiral Ronny Jackson, a matsayin sabon sakataren kula da al’amurran tsofaffin sojoji.
"Yanzu dai Jackson, wanda shine Likitan dake kula da lafiyar shugaba Trump, kuma wanda ya duba lafiyar sa a kwanan nan, shine zai maye gurbin tsohon sakataren kula da tsofaffin sojojin.
Tsohon Shugaban Amurka Barrack Obama, ne ya nada Jackson a shekarar 2013 kuma Donald Trump, ya ci gaba da aiki da shi.
Nikki Haley Za Ta Yi Murabus
Ba zato ba tsammani jakadiyar Amurka a Majaisar Dinkin Duniya, Nikki Haley, ta bayyana cewa za ta yi murabus a karshen wannan shekara ta 2018.
Nikki Haley, wadda tuni ta mika takardar yin murabus dinta ga Shugaba Donald Trump, wanda shi kuma ya amince, ta ce ba za ta yi takara a 2020 ba.
Hasali ma, za ta taya Trump yakin neman zabe a 2020 din.
To sai dai ba yi bayyana musabbabin yin murabus din ba.
A martaninsa kan al’amarin, Shugaba Trump ya ce Nikki Haley ta yi aiki tukuru a Amurka da kuma duniya baki daya.
Nikki Haley ta ce ta gaya ma Shugaba Trump tun watanni shida da su ka gabata cewa za ta yi murabus zuwa karshen wannan shekarar.
Yau Trump Zai Yi Jawabin "Yanayin Da Kasa Ke Ciki"
A yau Talata Shugaban Amurka Donald Trump zai yi jawabi ga Amurkawa kan makomar kasar ko State of the Union, a Turance, a karo na biyu, inda wannan karon zai yi tozali da wata sabuwar Majalisar dokokin tarayya mai mata da ‘yan tsirarun jinsi fiye da yadda aka taba gani.
Shugabar Majalisar Wakilai, wadda za ta zauna bayan Trump a lokacin jawabin, ita ce Nancy Pelosi, wadda ta hada kan ‘yan majalisar wakilai na jam’iyyar Democrat karkashin tuta guda ta yin matukar adawa da batun samar da kudin gina katanga.
Wannan lamari shi ya haifar da rufe wasu ma’aikatun gwamnatin Amurka na lokaci mafi tsawo a tarihin kasar.
Trump zai yi jawabin ne mako guda bayan ranar 29 ga watan Janairu da ya kamata ya yi, wato lokacin da Pelosi ta taka mar birki da cewa jawabin bai yiwuwa har sai an kawo karshen rufe ma’aikatun gwamnatin.
Trump Na Duba Yiwuwar Mika Bakin Haure Ga Wasu Biranen Amurka
Shugaban na Amurka, ya ce yana duba yiwuwar mika bakin haure da ke tsare a kasar, zuwa biranen da suke ikrarin za su iya ba bakin hauren mafaka.
Wadannan birane sun kasance suna adawa da tsauraran matakan hana baki marasa takardun iznin zama shiga Amurkan.
A jiya Juma’a Trump ya fitar da wannan sanarwa, sa’o’i kadan bayan da Fadar White House da hukumar jami’an tsaron cikin gida ta Homeland Security, suka jaddada cewa an yi watsi da wannan shawara.
Amma yayin wata ganawar da ya yi da ‘yan jarida a jiyan, shugaba Trump, ya ce “yana matukar duba yiwuwar daukan matakin mika bakin hauren zuwa biranen da suka amince za su ba su mafaka.
Hukumar FBI Ta Gano Wanda Ya Aikewa Obama Sakon Bam
Antoni Janar Jeff sessions ya fadawa manema labarai cewa an caji Cesar Sayoc mai shekaru 56 da haifuwa a Aventura dake Florida da laifukan tarayya guda biyar, ciki har da aikewa da abubuwan fashewa ta barauniyar hanya da kuma yiwa jami’an gwamnati barazana.
Ya kara da cewa Sayoc zai iya huskantar hukuncin dauri na tsawon shekaru 48 a gidan yari.
An aike da bama-baman ne zuwa ga tsohon shugaba Barack Obama da kuma wasu jiga-jigan jami’iyar Democrat ciki har da tsohuwar sakatariyar harkokin wajen Amurka Hilary Clinton da tsohon Antoni Janar da wakilan majalisa na Democrat su biyu da kuma tsohon babban jami’in hukumar leke asirin Amurka John Brennan.
Darektan hukumar binciken manyan laifuka ta FBI Christopher Wray ya fada a taron manema labarai cewa wannan ba batu ne na karya ba, sai dai ya kuma ce babu wani bam da ya tashi.
Hukumomi sun fadawa kamfani dillancin labarai na Associated Press cewa ba a shirya bama baman ta yanda zasu fashe ba a lokacin da aka bude kunshin, sai dai sun ce basu iya ganewa ba ko wanda ya shirya bama baman ne bai iya ba ko kuma ba a shirya da nufin barna ba.
An dai samu hoton yatsu ne a kan kunshin da aka gano, lamarin da ya kai ga binciken Sayoc.
Amurka Na Shirin Yada Muradanta A Nahiyar Afrika
Amurka ta bayyana wani sabon salonta na fuskantar harkokin Afirka a jiya Alhamis wanda aka tsara da zummar kare muradun Amurka, da kuma kalubalantar yinkurin kasashen China da Rasha na kulla huldar tattalin arziki, da siyasa da kuma tsaro a fadin nahiyar ta Afirka.
A wata rubutacciyar takarda, mai bai wa shugaban kasa shawara kan harkokin tsaron kasa, John Bolton, ya bayyana manufofin, wadanda aka kasabta su zuwa sassa uku, wadanda akasari, cigaba ne da matakan Amurka ta fuskar soji, da cinakayya da kuma tallafi a nahiyar ta Afirka.
Abin da ke sabo kawai shi ne, batun dukufa kan shirye-shiryen da za su iya yada muradun Amurka muraran, da kuma himma wajen hana China da Rasha yin kane-kane a Afirka.
Wannan mataki ne da ya ba da fifiko kan muradan Amurka da kuma huldar bangarorin biyu, a cewar Jennifer Cooker, Shugabar Tsangayar Nazarin Harkokin Afirka ta Jami'ar George Washington, a hirarta da Muryar Amurka.
Rikicin Kasuwanci Tsakanin Amurka Da China Zai Dau Sabon Salo
A makon da ya gabata, kafin ya tashi zuwa Faransa don halartar taron shugabanin kasashe bakwai masu karfin tattalin arziki, Shugaba Trump ya kara harajin dala biliyan $550B akan kayayyakin China da ake shigar da su Amurka, bayan da Chinar ta ce za ta kara harajin dala biliyan $75B kan kayayyankin Amurka da ake shigar da su China, wanda shi ma martani ne na karin harajin da Trump ya yi mata gabanin nan.
A jiya Lahadi, yayin da ya zauna don yin taron karin kumollon safe tare da sabon Firaiministan Birtaniya, Boris Johnson, ‘yan jarida sun tambaye shi ko ya na da na sanin saka harajin ramuwar gayyar da su ke yi da China, sai ya ce, Trump ya amsa da cewa, "Eh, tabbas.
Don me ba zan yi.
Shugaban Amurka Ya Hakikance Kan Janye Sojojin Kasar Daga Syria
Gameda batun soji har yanzu, shugaban Amurka Donald Trump, yana nan kan bakarsa kan ikirarin da yayi cewa, lokaci yayi na janye sojojin Amurka daga Syria, duk da cewa kawayen Amurka da suke kasar suna kiran da ta sake tunani.
"Babban burin mu na zuwa can shine ganin mun kawar da ISIS, Mr.
Trump ya fada jiya talata.
"kusan mun kammala wannan aiki, kuma zamu yanke shawara nan ba da jumawa ba tareda shawara da wadansu, kan abunda zamu yi," shugaban na Amurka ya fada a wani taro da manema labarai da ya yi tareda shugabannin kasashen yankin Baltic su uku.
Sai dai wannan matakin janye sojojin Amurkan kawayen Amurka basu goyi bayan haka, ciki ko harda kasar Iraqi da Kurdawa.
Da dama suna fargabar hakan zai bar gibi da wasu ciki harda ISIS zasu cike shi.
Ahalinda ake ciki kuma, wata mata ta bude wuta a helkwatar kamfanin Youtube a jahar California ta jikkata kanta da mutum uku kamin ta kashe kanta, kamar yadda hukumomi a yankin suka yi bayani.
Attoni-Janar Din Amurka William Barr Na Shan Tambayoyi Daga ‘Yan Majalisar Dattawan Amurka
Attoni-Janar din Amurka William Barr na fuskantar tambayoyi daga ‘yan majalisar dokoki a yau dinnan Laraba, bayan fitar da rahoton mai bincike na musamman na Robert Mueller a farkon wannan watan, kan binciken katsalandan din Rasha a zaben shugaban Amurka na shekarar 2016.
Barra zai gana da Kwamitin Majalisar Dattawa kan Shari’a mai rinjaye ‘yan Republican, na tsawon a kalla sa’o’i uku.
Bashakka Barr zai fuskanci tambayoyi game da wani rahoton jaridar Washignton Post na jiya Talata mai cewa Mueller ya tuntubi shi Attoni-Janr din ta waya da kuma ta wasika, inda ya bukaci Barr ya saki takaitaccen bayanin da kwamitin binciken da ya rubuta kan rahoton, amma a maimakon haka Barr ya saki nasa takaitaccen bayanin, wanda Mueller ke ganin bai kunshi muhimman batutuwa ba, da yanayin rahoton da kuma manufar rahoton na karshe.
Yau Shugaban Amurka Zai Jagoranci Taron Koli Da Kasashen Yankin Baltic
Za'a haska fitila kan dangantakar Amurka da kawayenta a kungiyar tsaro ta NATO a wannan makon, lokacinda shugaban Amurka Donald Trump zai jagoranci taron koli da kasashen da suke yankin Baltic a fadar White House yau Talata.
Kamar yadda bayanai daga fadar white suke nunawa, shugaba Trump tareda shugaba Kersti Kaljulaid na Estonia, da shugaba Raimonds Vejonis,na Lativa, da shugaba Dalia Grybauskaita ta Lithuania sun kimtsa su gudanar da shawarwari don karfafa tsaro, cinikayya, da makamashi, da al'adu tsakanin Amurka da wadannan kasashe kawayenta a kungiyar tsaro ta NATO.
Haka nan fadar ta shugaban Amurka tace taron shugabannin zai nuna irin nasarori da kasashen suka samu wajen cika alkawarin bunkasa kudade da suke ware wa domin tsaro kamar yarjejeniyar da suka kulla a karkashin kungiyar ta NATO.
A farkon kama aikinsa, shugaba Trump, ya sha sukar kasashen dake cikin kungiyar tsaron ta NATO domin sun kasa ware kashi biyu cikin dari domin harkokin tsaro.
Maiyuwa Trump Ya Janye Amurka Daga Yarjejeniyar Nukiliyar Iran
Shugaban Amurka Donald Trump yayi magana da PM Ingila Theresa May, jiya Asabar kan batutuwa da suka hada da yarjejeniyar Nukiliyar Iran,mako daya kamin shugaban na Amurka ya yanke shawara ko Washington zata fice daga cikin yarjejeniyar, kamar yadda fadar white House ta shugaban na Amurka ta fada.
Trump yana da zabi daga nan zuwa 12 ga watan nan na Mayu, ya janye daga yarjejeniyar da Tehran ta kulla da manyan kasashen duniya ciki harda Amurka a shekara ta 2015.
Jami'an Fadar white House suka ce shugaban kusan ya yanke shawara zai janye kamar yadda suka fada ranar 2 ga watan nan.
Duk da haka shugaban na Amurka yana iya bullo da wata hanya na ci gaba da mutunta yarjejeniyar da jamhuriyar Iran mai bin tafarkin islama ta kulla da sauran manyan kasashern duniyar ciki harda Amurka.
Britaniya, da Jamus, da Faransa duk sun yi itifakin cewa yarjejeniyar itace hanya daya da zata hana Farisa mallakar makaman Nukiliya.
A hirar da suka yi tawayar tarho da PM May, Mr.
Trump, ya jaddada kudurinsa na ganin cewa Iran bata mallaki makaman Nukiliya ba har abada, inji fadar ta White House.
Haka nan shugabannin biyu sun yi magana kan batun Nukiliyar koriya Ta Arewa.
Kamfanin Starbucks Mai Sayar Da Kofi Zai Horas Da Ma'aikatansa Akan Illar Nuna Wariyar Fata
A wani mataki na dakile sukar da ta biyo bayan kama wasu bakaken fata biyu a daya daga cikin shagunansa a kwanakin baya, kantin sayar da shayin gahawa ko kofi na Starbucks, zai rufe shagunansa dubu takwas a Amurka a yau Talata.
Kamfanin ya dauki wannan mataki ne domin ya yi amfani da damar, ya horar da ma’aikatansa dabarun yaki da nuna wariya.
A ranar 12 ga watan Afrilu, wasu bakaken fata biyu a birnin Philadelphia suka shiga shagon na Starbucks, kuma ba su sayi komai, daya daga cikin ma’aikatan kantin ya kira ‘yan sanda, lamarin da ya kai ga aka kama bakaken fatar, matakin da ya janyo zanga-zanga da zargin nuna wariyar launin fata.
Bidiyon wannan sa-in-sa da aka wallafa a shafukan sada zumunta, ya zamo babban abin kunya ga kantin na Starbucks.
Jim kadan bayan hakan, kamfanin sayar da shayin na gahwa, ya yi maza-maza ya fitar da wani tsari da ya ba kowa da kowa damar shiga shagon ya zauna ko ya yi amfani da bandakinsu, ko da mutum ba zai sayi komai ba.
A baya, manajojin kantunan ne ka yanke shawarar ko za a bar mutane su yi Amfani da bandakin shagunan na Starbucks, idan ba za sayi komai.
An Gudanar Da Addu'o'i Ga Wadanda Suka Mutu a Harin Texas
Al’umar yankin Sante Fe da ke Jihar Texas na ci gaba da jimamin harbin-kan-mai-uwa-da-wabi da ya halaka mutane goma, mafi aksarinsu dalibai, a wata makarantar Sakandare.
Ya zuwa yanzu hukumomin jihar sun ce mutane 13 ne suka ji raunuka baya ga wadanda suka mutu, yayin da a jiya adadin wadanda suka jikkatan ya tsaya a goma.
Dan majalisar da ke wakiltar yankin, Randy Weber, yayin wani taro da aka yi a jiya Asabar, ya ce za su farfado daga wannan musiba, za kuma su ci gaba da kauna tare da aiki da junansu.
Jami’an tsaro a jihar ta Texas sun tuhumi wani matashi mai shekaru 17, mai suna Dimitrios Pagourtzis da laifin wannan hari.
Shugaban Amurka Donald Trump yayin wani takataiccen jawabi da ya yi bayan harin, ya ce "gwamnatinmu za ta yi iya baki kokarinta, wajen kare dalibai da makarantu, mu kuma kawar da makamai daga hannun wadanda suke barazana ga kansu da kuma sauran jama’a.
"Gwamnan jihar ta Texas, Greg Abbot, ya ce makamai biyu aka yi amfani da su a harin, daya, wata babbar bindiga ce, ta biyun kuma karama ce, kuma duk na mahaifin matashin da ya kai harin ne.
Sai dai ya ce babu bayanai da ke nuna cewa, ko mahaifin matashin yana sane dansa ya dauki bindigogin.
Shugaban Amurka Ya Yi Yunkurin Kyautata Dangantakarsa Da Afirka
Shugaban Amurka Donald Trump ya yi yunkurin kyautata dangantakarsa da Afrika a jiya Litini, yayin da ya amshi bakwancin shugaban Najeriya Muhammadu Buhari.
Buhari, shine shugaban wata kasa kudu da hamadar sahara na farko da shugaba Trump yayi taron koli dashi a fadarsa ta White House, shugaban na Amurka ya sha suka kan kalaman batanci da aka ce yayi ga Afrika.
Yayin da yake jawabi ga manema labarai tare da shugaba Buhari, Trump ya fi maida hankali ne a kan dacewa da kasashen biyu suka yi wurin bukatu da manufofin yaki da ta’addanci da kuma fadada cinikayya.
Buhari ya godewa Trump a kan amincewa da yarjejeniyar sayerwa Najeriya makamai, lamarin da gwamnatin shugaba Obama taki amincewa da shi bisa zargin take hakkin bil adama.
Kugiyoyin kare hakkin bil adama sun zargi sojojin Najeriya da azabtarwa da yin fiyade da kuma kisa ba tare da shari’a ba, a yakin kusan shekaru goma da suke yi da kungiyar ta’adda ta Boko Haram.
Da aka tambayeshi ko wannan batu ya taso a tattaunawarsu da Trump, shugaba Buhari yaki cewa uffan.
Yace ina taka tsantsan a kan abubuwa da manema labarai ke fada game da wani ba ni ba.
Bani da tabbas a kan ko wannan zargin gaskiya ne ko a’a.
Don haka abin da ya dace shine nayi shuru inji Buhari.
Trump ya shiga maganar kai tsaye, yace bamu tattuana komai akai ba, saboda shugaban ya san ni kuma ya san inda na fito.
Kuma yace akwai wasu kasashe da suke cikin yanayi mara kyau a wurare da dama.
A California Gobarar Daji Ta Tilastawa Dubban Mutane Ficewa Daga Gidajensu
Jami’an gwamnati a jihar California nan Amurka sunce ala tilas dubban mutane suka fice daga gidajensu a yayinda gobarar daji ta lalata wani yanki a arewacin jihar da yake farfadowa daga gobarar dajin da suka auku cikin ‘yan shekarun da suka shige.
Hukumomi sunce wutar dake ci ba kakautawa tuni ta lalata hecta ashirin da biyu na fili kusa da dajin Mendocina, kimamin kilomita dari da goma a arewa maso yammacin Sacramento baban birnin jihar.
Gobarar ta tilastawa fiye da mutane dubu uku barin gidajensa harma gwamnan jihar Jerry Brown ya ayyana dokar ta baci a karamar hukumar Lake.
Jami’an kashe gobara sunce yan kwana kwana maitan da talatin ne suka aikin kashe gobarar a karamar hukumar Lake da tuni ta lalata fiye da hecta dubu uku da dari uku na.
A jiya litinin dai ‘yan kwana kwana sun yi amfani da jiragen sama masu saukar angulu da suke zubar da ruwa da kuma manyan motoci buldoza, to amma har yanzu suna fafitukar ganin sun kashe gobarar.
Wata Iska Mai Karfi Ta Jefa Miliyoyin Mutane Cikin Duhu A Nan Amurka
Sama da mutane miliyan daya ne har yanzu suke zaune cikin duhu a saboda rashin wutar lantarki a wasu sassa na nan yankin arewa maso gabashin Amurka, yayin da ma'aikata ke aiki ba dare ba rana domin gyara barnar da ta biyo bayan wata iska mai karfin gaske da ta shafi yankin kwanaki uku da suka wuce a yau litinin.
Babu alamar iska ko hadiri jiya lahadi a duk fadin yankunan da wannan iska ta shafa, wadda kuma ta kashe mutane 9, cikinsu har da wasu yara kanana su biyu da bishiyoyi suka fado musu a ka.
Amma garuruwa da yankuna da dama su na fuskantar kalubale babba wajen maido da wutar lantarki da kuma kwashe sharar da wannan iska mai kama da mahaukaciyar guguwa ta jibga a yankunansu.
Dubban ma'aikata na musammam ne suka yi ta aiki ba dare ba rana a tsawon karshen makon nan a garuruwan da suka kama daga jihar Virginia a kudu har zuwa Jihar maine a can kuryar arewa.
Har zuwa tsakiyar rana jiya Lahadi sama da mutane dubu 180 suke cikin duhu a Massachussetts, kana sama da dubu 230 a Pennysyvania, yayin da wasu sassa masu yawa suke zaune babu wutar lantarki a jihohin New York, New Jersey, Virginia da Maryland.
Amurka Tace Sayoc Yana Auna Mutane Da Suka Kai Akalla Dari
Kafafen labaran Amurka na cewa jami’ai sun yi imanin cewa Sayoc yana aika sakonnin ne zuwa da mutanen dake cikin jerin sunayensa, wanda kafar labarai ta NBC ta ce ciki har da ‘yan jarida da ‘yan wasan nishadantarwa, lokacin da aka kama shi a makon da ya gabata.
Ana zarginsa da aika sakonnin bama bamai ga mutanen da suka hada da tsohon shugaban Amurka Barack Obama da mataimakinsa Joe Biden, wanda ake kyautata tsammanin zai yi takara a zaben 2020 da kuma tsohuwar abokiyar hamayyar Trump a zaben 2016 Hillary Clinton da wasu tsoffin manyan jami’an tsaro biyu.
Sayok mai shekaru 56 a duniya, Jiya Litinin a karon farko ya bayyana gaban kotu a Miami ta jihar Florida.
An Tuhumi 'Yan China 22 Da Shigo Da Kayan Jabu Amurka
Wata kotun tarayya a birnin New York, ta tuhumi wasu ‘yan kasar Sin su 22 da laifin fasakwaurin jebun wasu kayayyaki zuwa nan Amurka, wadanda aka yi kiyasin kudinsu zai kai kusan dalar Amurka rabin biliyan.
Kayayyakin na bogi, sun hada da kayan kawa da suka yi fice, kamar na jakar Louis Vuitton, da jakar adana kudi a aljihu da aka fi sani da wallet ta Michael Kors da kuma turaren Chanel.
A jiya Alhamis aka cafke mutane 21 da ake zargi da hannu a wannan almundahana.
Attorney Janar na Amurka, ya ce wadanda ake tuhumar, ana zarginsu ne da fasakwaurin kayayyakin da aka hada a China, wadanda na bogi ne, da aka shigo da su kasar cikin kwantena-kwantena, a matsayin ingantattun kaya, aka kuma sauke su a tashoshin ruwan New York da New Jersey.
Baya ga tuhumar da ake musu ta shigar da kayan bogi, ana cajin mutanen da laifukan boye kudaden haram da yin almundahana a fannin shige da fice a Amurkan.
Amurka Ta Shirya Zaman Tattaunawa Da Iran
Ya ce mun shirya mu shiga tattauna bada wasu sharuda kafin tattaunawar ba.
Mun shirya mu zauna dasu.
Pompeo yana fadawa manema labarai a Switzerland.
Sai dai babban jami’in diplomasiyar Amurkan, ya kara da cewa yunkurin Amurka na kawo karshen miyagun ayyukan da wannan janhuriyar Islamiya hali ke yi zai ci gaba.
Ya ce lallai Amurka ta kimtsa tsaf tayi koma kan teburin tattaunawa idan Iraniyawan sun amince zasu sauya halayensu kamar kowace kasa.
Amma ministan harkokin wajen Iran Mohammad Javad Zarif ya fada a wata hira da labaran ABC a nan Amurka, cewa yin wata sabuwar tattaunawa da Washington abu ne da kamar wuya.
'Yan Bindiga Sun Sace Wata ba-Amurka a Uganda
Kasar Uganda ta ce jami’an tsaronta na neman wata ba-Amurka ‘yar yawon bude ido da direbanta dan kasar ta Uganda, wadanda aka sace su shekaran jiya Talata, a wani gandun shakatawa na kasa, inda aka nuna su da bindiga.
‘Yansandan na Uganda, sun bayyana ba-Amurkar da aka sace din da Kimberly Sue Endecott ‘yar shekaru 35, da direbanta Jean Paul.
Su ka ce wasu ‘yan bindiga ne hudu da ba a san ko su waye, ba su ka sace Paul da Endecott daura da wani sansanin da ke cikin wani dajin da ke cikin gandun shakatawa na Queen Elizabeth National Park, da yammacin shekaran jiya Talata.
Amurka Da Brazil Zasu Kara Karfafa Huldar Su Ta Diflomasiya
Wani babban jami’i a gwamnatin Trump ya fadawa manema labarai tun kafin ziyarar Bolsonaro, yana mai cewa kasashen biyu suna da muhimman batutuwa da zasu tattauna a kan noma kuma shugabannin biyu zasu sanar da sakamakon tattaunawar a wata sanarwar hadin gwiwa a yau Talata.
Wasu abubuwa da zasu kuma tattauna akai sun hada ne da batun kawo ‘yan kasuwar Brazil da na Amurka kusa da juna da kuma batun kulla huldar makamashi da ta gine gine.
Babban jami’in gwamnatin Amurkan yace kasashen biyu zasu hada kai wurin taimakawa shugaban Venezuela Juan Guaido, wanda kasashen yammacin duniya har da Amurka suke daukar shi shugaban kasar Venezuela na gaskiya.
Amurka Ta Kare Takunkumin Da Ta Kakabawa Iran
Amurka ta kare matakin da ta dauka na sake kakaba takunkumi akan Iran, matakin da ta ce ta dauka bisa doka, domin ta tabbatar da tsaron kasarta, tana mai cewa Tehran ba za ta iya kalubalantar matakin ba a babbar kotun Majalisar Dinkin Duniya.
Mai ba da shawara a sashen shari’a a ma’aikatar harkokin wajen Amurka, Jennifer Newstead, ta yi kira ga alkalan kotun kasa da kasa, da su yi watsi da bukatar gaggawa da Tehrna ta gabatar, ta a dakatar da takunkumin da shugaba Donald Trump ya sake kakabawa Iran a watan Mayu.
Sai dai ta nanata cewa, takunkumin ba su shafi ayyukan jin-kai a Iran din ba.
Akwai dai yiwuwar sai an kwashe har makonni kafin kotun ta yanke shawara, kan wannan bukata ta gaggawa da Iran din ta gabatar a gaban kotun.
Kotun wacce take warware rikici tsakanin kasashe,babu daukaka kara, saura dame, ko Amurka zata mutunta umarnin kotun na janyen takunkumin, shine abun jira a gani.
An Sake Samun Wani Jami’in Leken Asirin Amurka Mai kwarmato
An sake samun wani jami’in leken asirin Amurka mai kwarmata bayanai da ya fito fili ya bayyana damuwarsa akan tattaunawa ta wayar tarho da Shugaban Amurka Donald Trump ya yi da shugaban Ukraine Volodymyr Zeleskiy.
Wani lauya mai suna Mark Zaid, wanda ke wakilitar masu kwarmata bayanan duka biyu, ya tabbatar da labarin bullar mai kwarmato na biyu din ga Muryar Amurka.
Zaid ya ce sabon mai kwarmata bayanan ya na da, abin da lauyan ya kira, “masaniya ta ainihi" game da tattaunawa ta wayar tarho din da aka yi da Trump, wanda hakan ke tabbatar da ainihin korafin mai kwarmato na farko na cewa Trump ya bukaci gwamnatin wata kasar waje da ta kwakulo wata tabargaza game da dan takarar shugaban kasa a shekarar 2020, Joe Biden.
Kafin wannan lokacin, Trump na korafin cewa mai kwarmato na farko ya gabatar da abin da ya jiyo ne daga wadanda su ma jiyowa su ka yi game da wayar tarho din da Trump ya buga ma Zeleskiy.
Kiran ya nuna Trump na gaya wa Zelenskiy da ya binciki zargin aikata almundahana a Ukraine da ake ma Biden da dansa Hunter, lamarin da ya janyo kafa kwamitin binciken yiwuwar tsige Trump da Majalisar Wakilan Amurka mai rinjayen 'yan Demokarat ta yi.
Kamfanin Facebook Zai Fara Sanarda Mutane Miliyan 87 Da Aka Yi Anfani da Bayanansu
A dai dai lokacinda mai kampanin Facebook Mark Zuckerberg a makon nan yake shirin bada bahasi a gaban majalisun dokokin Amurka a kan ayyukan kampaninsa, inda Amurkawa suka farga kan yawan bayanan da irin wadannan kampanonin fasahar suka tattara gameda da su.
Kampanin Facebook yace zai fara sanar da mutane miliyon 87 a cikin wannan mako, da aka bada bayanansu ga kamfanin dake baiwa 'yan siyasa shawara watau Cambridge Analytica ba da tareda saninsu ba.
Facebook ya kuma fara wasu sauye sauye ta yanda masu amfani dashi zasu kiyaye bayanansu cikin sauki.
Duk da cewa wadannan da wasu sauye sauye zasu kara karfafawa masu mu'amala da Facebook gwuiwa gameda tsaron bayanansu, batun yana ci gaba da haska fitila kan tambayar data firgita Amurkawa; wane irin bayanan mutane kampanonin Google da Facebook ke dasu, kuma me suke yi dasu?
Fafaroma Ya Bayyana Tsananin Damuwa Kan Matakin Trump Game Da Birnin Kudus
Yayin da a yau Laraba shugaba Donald Trump ke shirin ayyana cewa Amurka zata amince da birnin kudus a matsayin babban birnin Isra’ila tare da kuma dage ofishin jakadancinta dake Tel Aviv zuwa Kudus, Fafaroma Francis ya nuna “tsananin damuwa" akan wannan matakin, yayinda Turkiyya ta kira taron kungiyar kasashen Musulmi don shata martanin bai-daya da za a maida kan wannan lamarin.
Firayin minista Benjamin Netanyahu bai ambaci batun ba a bayyanarsa gaban jama’a yau Laraba.
Sakataren harkokin wajen Burtaniyya Boris Johnson ya ce kasarsa ba ta da niyyar dage ofishin jakadancin ta daga Tel Aviv.
Kasashen larabawa da na musulmi sun yi gargadin cewa duk wani mataki da Amurka zata dauka na canza inda ofishin jakadancinta yake, zai kara zaman tankiya a yankin tare da gurgunta kokarin Amurka na ganin an cimma yarjejeniyar zaman lafiya tsakanin larabawa da Isra’ila.
Gwamnatin Amurka Ta Bar Kofar Tattaunawa da Koriya ta Arewa A Bude
A halin yanzu kuma Gwamnatin shugaba Donald Trump na Amurka tace zata “bar kofa a bude" don yiyuwar ko za’a gana a tsakanin mataimakin shugaban Amurka Mike Pence da jami’an gwamnatin Koriya ta Arewa, idan sun hadu a wajen wassanin motsa jiki na Olympics da za’a fara a wannan makon a Koriya ta Kudu.
Koda yake Pence yace bai nemi zama da jami’an na Koriya ta Arewa ba, yace zai je da shirinsa koda zaman ya kama ma yi shi.
Shima Sakataren harakokin Wajen Amurka Rex Tillerson irin kalamin da ya fada ke nan lokacinda aka yi mishi tambaya gameda ko za’ayi irin wannan ganawwar tsakanin jam’ian kasashen biyu.
Shugaban “je-ka-nayi-ka" na Koriya ta Arewa Kim Yong Nam ne zai yi jagoranci ga tawaggar ‘yan wasan Koriya ta Arewa da zasu halarci wadannan wassanin na Olympics a Koriya ta Kudu.
Cohen Zai Ba Da Bahasi a Bainar Jama'a Kan Shugaba Trump
A wani zama da ake ganin zai zamanto sauraren bahasin da zai kafa tarihi, wanda za a yada ta kafar talbijin, tsohon lauyan shugaba Donald Trump, Michael Cohen, zai gurfana a gaban wani kwamitin Majalisar Wakilan Amurka a yau Laraba.
Cohen zai ba da bahasi ne kan wasu bayanai da suka shafi harkokin kasuwancin shugaba Trump, da kuma yadda kwamitin yakin neman zabensa ya gudanar da harkokinsa gabani da kuma bayan zaben 2016.
Cohen zai zamanto wani babban mai ba da shaida, tun bayan shekarun 1970s da aka ga badakalar nan da aka yi wa lakabi da “Watergate," inda wani zai ba da shaida akan shugaba mai ci.
Daga cikin batutuwan da ake sa ran Cohen zai tabo, har da batun kudaden toshiyar-baki da aka bai wa wasu mata biyu domin su rufe bakinsu, matan da ke ikrarin sun yi mu’amulla ta lalata da Trump.
Wata Ta Hannun Daman Shugaba Trump Ta Gurfana A Majalisar Dokokin Kasar
A halin da ake ciki, wata darektar yada labaran shugaban Amurka Donald Trump mai suna Hope Hicks, wadda ta jima tana aiki tare da shi, a jiya Talata ta bayyana gaban kwamitin majalisa mai binciken alakar kwamitin yakin neman zaben Trump da kasar Rasha, sai dai ta ki bada amsar wasu tambayoyi da 'yan majalisar suka yi mata a kan aikinta na tsawon watanni 13 a fadar White House.
Kwamitin kula da ayyukan leken asiri na majalisar dattawa ya gana da Hicks a asirce, wacce a farko take aiki da iyalan Trump a matsayin jami’ar hulda da jama’a kuma mai magana da yawun 'yar Trump, Ivanka Trump, domin tallatar da kasuwancin ta sutura, kafin daga bisani ta shiga kwamitin yakin neman zaben Trump da yayi nasarar lashe zaben.
Kafin fara sauraren bahasin, dan majalisa Chris Stewart, dan jam'iyyar Republican daga jihar Utah, ya fadawa manema labarai cewa Hicks zata ki amsa wasu tambayoyi a kan aikinta na White House.
An kwashe sa’o’i da dama wurin saurarenta amma ba a iya gane tambayoyi da Hicks take niyyar amsawa ba.
Amurka Na Kokarin Kaucewa Rufe Ma'aikatun Gwamnati a Karo Na Biyu
Yanzu haka gwamnatin kasar Amurka na fuskantar gabatowar wa’adin ranar Juma’a na samar da kudaden da za a tafi da kimanin rubu'in ma’aikatun gwamnati, a kokarin kauce ma sake rufe wasu ma’aikatun gwamanti, bayan kawo karshen rufe ma'aikatun da aka yi na lokaci mafi tsawo a tarihi na kwanaki 35 a watan jiya.
Har yanzu musabbabin takaddamar shi ne batun samar da kudin gina shamaki a kan iyakar kudancin Amurka da Mexico, inda shugaba Donald Trump yake neman dala biliyan 5.
A daya bangaren, ita kuma jam’iyyar adawa ta Democrat ga dukkan alamu ke shirin tayin amincewa da wani adadi amma kasa sosai da abin da Shugaba Trump ke bukata.
Wasu daga cikin ‘yan majalisa sun fada a karshen satin da ya wuce cewa sun kusa cimma yarjejeniya, duk da ba a san abin da Trump zai amince da shi ba ne.
Trump Ya Ce Dole A Gina Katanga Tsakanin Amurka Da Mekziko (Mexico)
Shugaban Amurka Donald Trump ya yi barazanar tsai da harkokin gwamnati zuwa karshen wannan shekarar muddun Majalisar Dokokin Amurka ta ki samar da isasshen kudin tabbatar da tsaro a kan iyakar Amurka, ciki har da kudin gina katanga tsakanin Amurka da Mexico.
A watan jiya Trump ya rattaba hannu kan wani kasafin kudi na dala tiriliyan 1.
3 don gudanar da harkokin gwamnati zuwa karshen watan Satumba.
Da ya ke magana a wani wurin gangami jiya Asabar a garin Washington da ke jahar Michigan, Shugaba Trump ya ce Majalisar Dokokin za ta sake gabatar masa da kasafin kudi ranar 28 ga watan Satumba, kuma muddun kasafin bai kunshi kudin gina katanga ba, ba zai rattaba hannu a kai ba.
"Mu na bukatar katangar.
Kuma lallai za mu samu cikakkiyar katanga," abin da ya gaya ma cincirindon jama'a kenan.
Ya kara da cewa, "Kai hasali ma, an fara gida katangar.
Mun samu dala biliyan 1.
Za mu sake gamuwa ranar 28 ga watan Satumba kuma muddun ba mu samu kudin tabbatar da tsaron kan iyaka ba, to ba mu da wani zabi.
Za mu rufe harkokin kasar saboda mu na bukatar tsaron a kan iyakokinmu.
Amurka Na Fuskantar Matsanancin Yanayin Zafi
Kwararru a fannin yanayi sun ce, a wani dan lokaci, yanayin zafin a birnin Washington gundumar kwalambiya, zai kasance kamar na yankin hamadar Death Valley na jihar California mai matsanancin zafi.
Yawancin yan kunan Amurka na fuskantar matsanancin yanayin zafi yanzu haka.
A arewa maso gabashi da tsakiyar yammacin kasar, yanayin a ma’aunin gwaji ya riga ya hau sosai, kuma ana sa-ran zai iya karuwar da ba’a taba gani ba a cikin karshen makon nan.
An riga an gargadi jama’a akan su yawaita shan ruwa a lokacin.
Sai dai kwararru a fannin hasashen yanayi sun ce Amurkawa sama da miliyan 87 ke zama yankunan da ta yiwu yanayin zai tsananta zuwa ranar Asabar.
Ana sa ran yanayin zafin a Washington DC, babban birnin kasar zai kai maki 43.
3 a ma’aunin Celsius.
Ma'aikatar Harkokin Wajen Amurka Na Nazarin Alamuran Kasar Sudan
Ma’aikatar harkokin wajen Amurka tace tana nazarin al’amura a kasar Sudan bayan shugaban kasar Omar Al Bashir ya bada umarnin nan take a sako dukkan fursunonin siyasa daga gidan yari.
Kamfanin dilancin labarun Sudan da ake kira SUNA a takaice ne ya bada labarin umarnin sako fursunonin.
To amma wani jami’in ma’aikatar harkokin wajen Amurka ya fadawa Muryar Amurka cewa ya zuwa tsakar ranar jiya Talata goma ga wannan wata na Afrilu, babu wani tabbaci da aka samu na sako fursunonin.
Ofishin jakadancin Amurka a birnin Khartoum yana tuntubar iyalan wadanda aka sakon, domin jin halin da ake ciki.
Kamfanin dilancin labarun Sudan ya bada labarin cewa, bada umarnin sako fursunonin wani bangare ne na yunkurin inganta sasantawa da samun zaman lafiya makoni bayan da gwamnatin kasar tayi ta kamen, fada kan mai uwa da wabi domin dakile zanga zangar kin jinin manufofin gwamnati.
Rahoton bai baiyana yawan fursunonin da aka bada umarnin a sako ba.
Karamin Yaro Ne Yai Sanadiyyar Gobarar Da Ta Kashe Mutane 12
Shugaban 'yan kwana kwanan New York Daniel Nigro jiya alhamis yace gobarar da ta kashe mutane 12 a wani gini a unguwar Bronx ta soma ne sanadiyyar wasan da wani yaro dan shekara uku yayi da risho.
Ya shaidawa manema labarai yau jumma'a cewa mahaifiyar yaron da shi da wani dan nata sun fice daga gidan, ta bar kofar gidan nasu a bude daga bisani wutar ta yadu zuwa sauran gidajen.
'Yan kwana kwana sun isa wajen a cikin mintuna uku kuma Nigro ya baiyana rashin rayukan da akayi a sanadiyyar gobarar a matsayijn mafi muni da aka taba gani cikin shekaru 25 a birnin NewYork.
Jami'ai sunce kimanin 'yan kwana kwana 170 ne suka yi aikin kashe wutar tare da ceton wadanda abin ya ritsa dasu, sun kara da cewa a kalla mutane 4 ne sukaji munana raunika.
Karin Harajin Da Amurka Ta Yiwa China Ya Tabbata
Sa’oi kadan bayan da Amurka ta yi karin kudaden haraji daga kashi 10 zuwa 25 cikin 100 akan kayayyakin kasar China da ake shigowa da su Amurka, a yau Jumma’a shugaban Amurka Donald Trump ya yi ta aika sakkoni ta dandalinsa na Twitter, yana magana akan lamarin.
A daya daga cikin sakkonin, shugaban ya rubuta cewa, “mun yi shekara da shekaru muna asarar makudan kudade da ba zasu gaza dala milyan dubu 500 ba a cudanyarmu ta kasuwanci da China.
Daga yau, wannan ta kare.
"Da take maida martini akan matakin a yau Jumma’a, gwamnatin China ta bayyana “takaicin ta", ta kuma ce ita ma tana nan tana nazarin ramuwar gayyar da za ta yi wa Amurka.
Sai dai China ba ta bayyana irin matakan da take tunanin dauka ba.
Falasdinawa Sun Ce Ba Za Ta Sabu Ba
Shugaban kasar Amurka Donald Trump yace Amurka ta amince kuma zata fara daukar birnin Kudus a matsayin babban birnin Isra'ila kuma za ta dauke ofishin jakadancin Amurkan daga Tel Aviv zuwa birnin na Qudus,matakin da ya ke jawo kace-nace a fadin duniya.
"Birnin Qudus ba shine zuciyar addinai guda uku ba, amman yanzu shine zuciyar siyasar da sukayi fice a duniya.
" Inji Shugaba Trump ya kuma kara da cewa," Fiye da shekaru 70 da suka wuce mutanen Isra'ila sun gina kasar da ko wane iaddini, musulmi, kirista ko yahudu da ma dukannin addinai za su iya addininsu cikin walwala ba tare da wata tsangwama ba.
"Trump ya jaddada cewa Amurka zata ci gaba da taimakawa wajen samar da yarjejeniyar zaman lafiya da kwanciyar hannkali a Falasdin da Isra"ila.
"Ina da niyyar yin duk abinda zan iya don ganin an yi wannan yajejeniyar," inji shi.
Kasashen larabawa da na musulmai sun yi gargadi akan wannan matakin domin a ganinsu zai ingiza tashe-tashen hankula a yankin kuma zai ya kawar da kokarin da Amurka ke yi na gann ta kawo zaman lafiya a tsakanin Isra'ila da Falasdin
Falasdinawa sun yi kiran zanga-zangar baccin rai na kwana uku don nuna rashin amincewarsu da wannan matakin da Donald Trump ya dauka.
Shugaba Trump Ya Isa Brussels Domin Taron Kungiyar Tsaro Ta NATO.
Shugaba Donald Trump, ya isa birnin Brussels, inda a nan ne hedkwatocin kungiyar tsaro ta NATO, da kuma ta Tarayyar Turai suke, wadanda duk bangarori ne biyu da shugaban na Amurka ke ci gaba da yin hannun babbar-riga da su.
A jiya Talata, Trump ya soki kungiyoyin biyu, inda a shafinsa na Twitter ya fito karara, yana kira ga mambobin kungiyar, da su kara kudin karo-karo da suke bayarwa na tsaron kawancen kungiyar, wanda ya kasance mai muhimmanci ga kawancen dakarun kasashen yammaci, tun bayan yakin duniya na biyu.
Cikin watanni 17 da gwamnatin Trump ta kwashe tana mulki, shugabannin nahiyar turai suke ta nuna damuwa da fushi kan yadda Trump yake sukarsu, amma kuma suke taka-tsatsan wajen sukarsa a fili.
Amma kuma hakan ya sauya a jiya Talata, a daidai lokacin da shugaban na Amurka ke shirin yin wannan tafiya zuwa ketaran tekun Atlantika.
A wani martani da shugaban gudanarwar kungiyar ta tarayyar turai Donald Tusk ya mayar, ya ce, “ya ke Amurka! ki rungumi kawayenki hannu bi-biyu, domin wadanda ki ke da su ba su da yawa," yana mai cewa al’adar “sukan nahiyar turai a kulluyaumin" ba hanya ce mai kyau ta tafiyar da kawaye ba.
Da aka tambayi shugaba Trump kan me zai ce game da kalaman na Tusk, sai ya ce “Amurka na da kawaye da dama, kawai dai ba za mu bari ana kwararmu ba ne, kungiyar tarrayar ta turai ta jima tana kwarar Amurka.
An Yankewa Bill Cosby Hukunci Bisa Laifin Cin Zarafi Da Aka Sameshi Da Shi
Wani alkali a jihar Pennsylvania ya yankewa Bill Cosby hukumcin daurin shekaru uku zuwa goma a gidan yari jiya Talata sabili da bugarwa da kuma cin zarafin wata mace a gidansa cikin shekara ta dubu biyu da hudu.
Alkali Steven O’Neill ya kuma bada umarnin a daure Cosby ba tare da bata lokaci ba, tare da watsi da bukatar da aka gabatar ta bada belin Cosby.
Dan wasan barkwancin da mutuncinsa ya zube, ya kasance fitaccen dan wasa na farko da aka samu da laifi tunda aka fara gangamin nan da aka ba lakabi #MeToo da ya sa fitattun mutane suka rasa mukamansu a fannoni da suka hada da kafofin wasannin shakatawa, da siyasa, da kuma sadarwa, sabili da aikata ba daidai ba.
Matar Cosby Camille bata kotun a lokacin da aka yake hukumcin.
Alkalin ya bayyana Cosby a matsayin mutum mai cin zarafin mata karfi da yaji.
Wannan na nufin za a bukaci Cosby ya rika kai kansa gaban hukuma kowacce kwata, kuma za a sa sunansa a rajistar masu cin zarafin mutane da za a aikawa makwabtansa da makarantu da kuma wadanda yaci zarafinsu.
Tilasne kuma ya rika zaunawa da kwararru da zasu rika bashi shawarwari iya tsawon rayuwarsa.
Majalisar Wakilan Amurka Ta Kada Kuri'a Akan Gina Katanga
Majalisar Wakilan Amurka mai rinjayen 'yan Republican, ta kada kuri'ar amincewa ta wuccin gadi, kan wani kasafin kudi wanda ya tanadi dala biliyan 5 na gina katangar da Shugaba Donald Trump ke son yi.
Majalisar Wakilan Amurka ta kada kuri'ar amincewa da kuri'u 217 akasin 185, da daren jiya Alhamis, da zummar kauce ma yiwuwar tsai da ayyukan gwamnati da karfe 12 na daren yau Jumma'a.
Yanzu za’a tura kudurin kasafin kudin zuwa Majalisar Dattawa, inda ga dukkan alamu ba zai samu amincewa ba.
Trump ya bukaci kudin ne don gina katanga a kan iyakar Amurka da Mexico, ya na mai gaya ma 'yan Republican da ke Majalisar Wakilai tun jiya Alhamis cewa ba zai sa hannu kan duk wani kasafin kudin da Majalisa ta gabatar wanda bai tanadi kudin gina katangar ba.
Trump Ya Sake Caccakar Mata 'Yan Majalisa Na Democrats
Ya kaddamar da suka ta salon wariyar launin fata akan zabbabun yan majalisun wakilai guda hudu, wadanda dukkansu mata ne kuma 'yan tsirarun jinsi" a cewar Ilham Omar yar jam’iyyar democrats daga Jihar Minnesota wacce aka haifa a kasar Somalia kuma ta zama 'yar kasar Amurka, ta kuma kara da cewa wannan ajandar masu ra’ayin fifita jinsin farar fata ne a kasa.
Trump ya sake wallafa wasu kalaman adawa a shafinsa na twitter inda yace dukkanni 'yan majalisu hudu su koma kasashen su da rikici da talauci yayi masu katutu, duk kowa da cewa ukku cikin su yan asalin Amurka ne.
Biyu daga cikin matan wato Omar da Tlaib, sun kasance Musulman farko a majalissar dokokin Amurka kuma sunyi kiran da tsige Shugaba Trump.
An Kashe Sojan Amurka a Somalia
Wani sojan Amurka ya rasa ransa, kana wasu hudu sun ji jikkata, bayan da mayaka masu alaka da Al Qaeda suka kai farmaki a wani matsugunin tsaro da ake kan ginawa a kudu maso yammacin Somalia.
Harin wanda aka kai ranar Juma’a, ya faru ne a arewa da birnin Kiyamo mai nisan kilomita 50, a daidai lokacin da dakarun Amurka ke taimakon takwarorin aikinsu na Somalia da Kenya, wajen gina matsugunin tsaron, a wani mataki na kakkabe yankin daga kungiyar Al Shabab, a cewar jami’an Amurka.
Wadanda suka shaida harin, sun ce lamarin ya faru ne a kusa da garin Sanguni, a daidai lokacin da dakarun Amurka da na Somalia suke tona wani rami da gina sauran matakan tsaro.
Sun kara da cewa, da farko, maharan sun ta-da bama-bamai, kafin daga baya su bude wuta akan dakarun na Amurka da na Somalia.
Amurka ta ce an jikkata wani sojan Somalia guda, amma shaidu sun ce an kashe har da dakarun na Somalia.
Tuni dai kungiyar ta Al Shabab ta dauki alhakin kai wannan hari ta kafar yada labaranta ta “Shahada News Agency.
An Kama Bakin Haure Sama Da Mutane 50 Yan Afrika Suna Kokarin Shiga Jihar Texas
Jami’an tsaron kan iyaka sun kama sama da bakin haure ‘yan Afrika dari da hamsin suna kokarin shiga jihar Texas ta kan iyakar kudancin kasar, makon da ya gabata, bisa ga cewar hukumar kwastan da kare kan iyakoki.
Ranar asabar jami’an suka kama wani gungun bakin haure 37 daga Afrika ta tsakiya wadanda suka tsallako suka shiga Amurka,hukumar tace bakin hauren sun hada da kananan yara daga Damokaradiyar Jamhuriyar Congo.
Ranar alhamis da ta gabata da yamma jami’an tsaron kan iyaka suka kama wani gungun ‘yan Afrika su 116 suna ketare teku a yankin Del Rio.
An nuna bakin hauren a wani hoton bidiyo sun dora ‘ya’yansu da ‘yan komotsansu a ka, suna ketawa cikin ruwa.
Rahotannin sun nuna cewa mutanen sun fito ne daga kasashen Angola, Kamaru da kuma Congo.
Trump Ya Ce Ba Ya Tunanin Yi Wa Manafort Afuwa
Shugaba Trump ya ce, ba ya jin dadi, dangane da abin da ke faruwa da tsohon shugaban kwamitin yakin neman zabensa Paul Manafort, amma ya ce, ba ya tunanin yi masa afuwa.
Wata kotu a nan Washington, ta yanke wa Manafort hukuncin zaman gidan yari na tsawon shekaru 3.
5 a jiya Laraba.
An same shi ne da laifin hada wata makarkashiyar jirkita tunanin shaida, a bincikensa da aka yi masa kan ayyukan da ya yi wa tsohon shugaban Ukraine mai goyon bayan shugaban Rasha aka samu Manafort da laifi.
Wannan hukunci na Manafort na zuwa ne, bayan wani hukuncin na daban da aka yanke masa na tsawon kusan shekaru hudu kan badakalar haraji.
Yau Kotun Kolin Amurka Zata yanke shawara Ko Shugaban Amurka Na Da Ikkon Takaita Shigar Mutane Kasar
A yau Laraba, kotun kolin Amurka za ta saurari muhawara kan ko shugaba Donald Trump, zai iya takaita shigar matafiya cikin Amurka, wadanda suka fito daga wasu kasashe, wadanda mafiya yawansu na Musulmi ne.
Kasashen sun hada da Iran, Libya Korea ta Arewa, Syria, Venezuela, Somalia da kuma Yemen.
Tun bayan da ya hau kan karagar mulki, Trump ya fitar da tsare-tsarensa na shige da fice a kasar.
Matakai biyu da ya dauka kan haka na baya-baya, an aiwatar da su ne a mataki na wucin gadi, yayin da mataki na karshe-karshen nan ba shi da ranar karewa.
Jihar Hawaii da kungiyar Musulmin jihar da wasu mutane uku ne suka shigar da karar, ana kuma sa ran za su gabatar da bahasinsu, wanda zai kalubalanci matakin haramtawa wasu ‘yan kasashen waje shiga Amurka, a matsayin wani mataki na nuna wariya ga al’umar Musulmi, sannan za su nuna cewa shugaba Trump ya wuce gona da iri a harkokin shige da fice.
A daya bangaren, ana sa ran lauyoyin gwamnati za su nuna cewa shugaban yana da hurumin daukan wannan mataki kan shige da fice.
Shugaban Amurka Na Jin Ganawa Da Shugaban Koriya ta Arewa Kamar Almara
Ganawa da shugaban Koriyaa ta Arewa a yankin nan da aka hana harkokin soji,akan iyakan koriyoyin biyu zai kasance "da mamaki" inji shugaban Amurka Donald Trump, yana fadawa manema labarai a jiya Litinin, sa’o’I bayan sakon tweeter da ya aike a kan taron kolin da yake shirin yi da Kim Jong Un a ginin da ake kira "Peace House ko Freedom House" dake kan iyakar Koriya ta Arewa da ta Kudu.
Yace muna nazari a kan gudanar da taron a kasashe da dama ciki har da Singapore kana muna tattaunawa a kan yiwuwar yin taron akan iyakokin kasashen biyu inda aka hana harkokin soja, kamar yadda shugaba Trump ya fada a lokacin da ya gana da manema labarai tare da shugaban Najeirya Muhammadu Buhari a fadar White House.
Shugaban na Amurka yaki ya bayyana wasu wuraren da za a iya gudanar taron baicin Singapore da akan iyakokin koriyar biyu,Trump yace "labari mai dadi" cikin wannan lamari shine kowa yana so a taron a kasarsa.
Trump Na Kara Caccakar Masu Sukarsa
Cummins shine ke jagorantar wani kwamiti mai matukar tasiri a majalisar wakilai, wanda ke kokarin gano sadarwar waya da aka yi ta yi tsakanin jami'an Fadar White House, ciki har da iyalin Shugaban kasa.
Wani fasto na darikar Baptist mai suna Al Sharpton, wanda wani dan rajin kare 'yancin dan adam ne mai yawan sukar Shugaba Trump ta gidajen talabijin, shi ma ya gamu da fushin Shugaba Trump din, wanda ya tabo shi a wani sakon Twitter da ya tura da safiyar jiya Litini.
Ya ce, "Shi dai Trump kamar yaro ya ke.
Muddun aka tsangwameshi, to sai ya rama.
Ya kara da cewa, "Bai da juriya, kuma bai da sahihin balaga," a cewar Al Sharpton a garin Baltimore.
Ya kara da cewa, "Ya na ma da wata tsana ta musamman ga bakaken fata da sauran jinsinan da ba Turawa ba.
Yunkurin Rage Sojojin Kuntunbalan Amurka A Nahiyar Afirka Ya Jawo Sabanin Ra'ayi Tsakanin Masana Tsaro
Shirye shiryen da ake yi na rage aiyukan sojojin kuntunbalan Amurka da aka tura nahiyar Afrika yana jawo sabanin ra’ayi tsakanin masana harkokin sojan Amurka.
Jaridar New York Times da ake bugawa a birnin New York ta bada labarin shirin da aka gabatar a wannan makon daya tanadi rage yawan sojojin kuntunbalan Amurka daga kimamin dubu daya da dari biyu zuwa dari bakwai cikin shekaru uku.
Jami’ai sun baiyana wa Muryar Amura cewa kodayake jami’an ma’aikatar tsaron Amurka da ake cewa Pentagon sun amince da batun rage yawan sojojin to amma har yanzu ba’a yanke shawara ta karshe akan wannan batu ko mataki ba.
Wannan shawarar rage yawan sojojin da aka gabatar ya biyo bayan nazarin wani al’amari daya faru a watan Oktoba lokacin da aka yiwa wasu sojojin Amurka guda hudu kwantar bauna aka kashe su a jamhuriyar Niger.
Binciken da ma’aikatar tsaron Amurka ta gudanar akan wannan al’amari ya gano kura kurai da dama ta bangaren sojojin.
Wannan al’amari yasa wasu wakilan Majalisar dkokin Amurka bukatar a rage yawan sojojin Amurka a Afrika.
Ana Cigaba Da Gallazawa Bakin Haure A Amurka
Ma’aikatar tsaron cikin gidan Amurka na bincikin wani rahoto, dake cewar wani rukunin ma’aikatan hukumar na yanzu da a da suna cikin masu dabi’ar rubuce-rubuce a shafin Facebook.
Inda suke kalaman batanci da nuna tsana da akidar banbancin launin fata akan jinsunan mutane daban-daban.
Binciken da wata kafar labarai da ake kira “ProPublica" ta wallafa ya nuna cewa cin zarafin ya hada da hotunan fyade, da kalamai masu daci da suka shafi mutuwa akan bakin haure, harma da habaici akan wannan mutumin dan kasar El-Salvador wanda ya mutu tare da diyarsa a cikin wani kogi.
Shafin na Facebook ana kiransa da lakabin “I’m 10-15" lambar da ake baiwa bakin haure da suke tsare.
Rahoton ya bayyana yadda ma’aikatan suka bayyana mutuar wani matashi mai shekaru 16 da ya mutu, a matattarar ajiyar bakin haure, da cewa “Ko oho, idan ya mutu, ai ya mutu ne kawai.
An Bayyana Sunan Wanda Ya Sace Jirgin Saman Da Ya Rikito a Amurka
An bayyana mutumin nan da hukumomi su ka ce ya sace wani jirgin saman jigilar mutane a jahar Washington ranar Jumma’a da sunan Richard Russell.
Mutumin, dan shekaru 29 da haihuwa ma’aikacin kamfanin Jirgin Saman Horizon Air ne, da ke sashin kula da kayan matafiya da zakudar da jirage idan bukatar hakan ta taso.
Hukumomi sun ce ya yi aiki ranar Jumma’ar, kuma ya na saye da kayan aiki, yayin da ya shiga gaban jirgin saman kamfanin Horizon Air da ke ajiye ya cilla sama.
An yi imanin cewa ya mutu bayan da ya rikito da jirgin a tsibirin Ketron, mai tazarar kilomita 48 Kudu da Filin Jirgin Saman Kasa da Kasa na Seattle-Tacoma, al’amarin da ya haddasa wata babbar wutar daji.
Hukumomi sun ce da niyya ya kashe kansa.
Jiya Asabar hukumomin bincike na tarayya su ka fara bincken yadda aka sace tare kuma da gwara jirgin da kasa da daren ranar Jumma’a daura da Seattle.
Amurka Ta Yi Alwashin Kama China Da Alhakin Amfani Da Fitilun Lasers
A wani takaitaccen bayani da suka saki, ma’aikatar sojojin China tace wannan zargi ba gaskiya bane.
Mai Magana da yawon sojin Amurka Dana White, ta ce manyan fitilun lasers din an harbosu ne daga daga wani sansanin sojin dake garin Doraleh kusan sau 3 in da ya haifar da ciwuka a idanunwan matukan jirgin saman Amurka guda 2.
"Wannan aika-aika tana zama barazana ga sojojin saman mu.
Mun kalubalanci gwamnatin China sannan mun bukaci su bincika abubuwan da suka faru," inji White.
Jami’an ma’aikatar tsaron Amurka sun gargadi ci gaban amfani da wannan fitilun lasers da cewa, za su iya cutar da matukan jiragensu sannan su zama barazana ga zagayen su.
Amurka Da Rasha Na Shirin Farfado Da Dantakarsu
Sakataren harkokin wajen Amurka Mike Pompeo da ministan harkokin wajen Rasha Sergey Lavrov sun aminceda tattaunawar yin aiki tare domin farfado da dangantakar dake tsakaninsu, da kuma bude kafofin da za a ke ganawa biyo bayan tattaunawar da aka yi jiya Talata a birnin Sochi.
Ko da yake Pompeo da Lavrov sun tattauna akan matsaloli masu yawa dake tsakaninsu dama na kasashen waje, ciki har da matsalolin da ake fuskanta a Iran da Koriya ta Arewa da Ukraine da Syria da kuma Venezuela, basu dai sami nasarar cimma matsaya akan matsalolin ba.
A taron manema labarai da ministocin biyu suka gudanar bayan tattaunawarsu, Pompeo ya ce Amurka ta shirya gyara dangantakarta da Rasha, amma tana mai sa ran takwararta Rasha za ta dauki abin da muhimmanci.
Wannan shine karon farkoda Pompeo ya taba zuwa Rasha a matsayinsa na sakataren harkokin wajen Amurka.
Bayan ganawarsa da Lavrov, jami’an diplomasiyar Amurka sun gana da shugaban kasar Rasha Vladir Putin.
'Yan Majalisun Dokokin Amurka Na Nunawa Juna Yatsa
‘Yan Majalisar dokokin Amurka na jam’iyyar Democrat da Republican dake ci gaba da ganin laifin juna, yayin da aka kawo karshen ranar farko a halin da ya kai ga rufe wasu ma’aikatun gwamnatin Amurka, sun cima jituwa akan wasu batutuwa kalilan amma suna ci gaba da takaddama kan samar da sauyi a dokokin shige da fice.
A jiya Asabar shugaban masu rinjaye a Majalisar Dattijai Mitch McConnell, ya ce ya shirya sake gudanar da kada kuri’a ranar Litinin da karfe ‘daya na dare, kan sabon kasafin kudi da zai iya dawo da harkokin gwamnati har zuwa ranar 8 ga watan Fabarairu.
Kuri’ar da za a kada zata matsa lamba ga ‘yan Majalisun jam’iyyar Democrat kan su amince da yarjejeniya ko a fuskanci sake rufe ayyukan gwamnati a karo na biyu.
Kudaden gudanar da gwamnati sun kare tun karfe goma sha biyun ranar Asabar, wanda ya haddasa rufe wasu harkokin gwamnati marasa muhimmanci sosai.
Shugaba Trump Ya Yi Barazanar Dakatar Da Ayyukan Gwamnati
Shugaban Amurka Donald Trump da shugabannin Democrats a majalisun kasar sun yi sa insa a jiya Talata a kan batun kudin gina katangar kudancin kasar dake iyaka da kasar Mexico, inda Trump yake cewa zai yi alfahari da rufe wasu harkokin gwamnati idan har aka ci gaba da takaddama a kan wannan batu.
Trump ya gayyaci shugabannin marasa rinjayi a majalisun kasar da suka hada da Chuck Schumer na majalisar dattawa da kuma Nancy Pelosi ta majalisar wakilai a kan takaddamar kasafin kudin kasar.
Trump da shugabannin Democrats su biyu sun yi kace nace a kan batun katangar a gaban idon manema labara a ofishin shugaban kasa na Oval office,Shugaban kasar dan jami’iyar Republican yace an kammala gina wani bangaren katangar kuma zata bada tsaro a kan iyakarmu ainun, amma su ‘yan Democrats din sun musunta wannan batu.
Shugaba Trump ya jadada cewa, zai rufe gwamnati idan basu bashi hadin kai ba
Guguwar Florence Ta Kashe Mutane 32
Shugaban Amurka Donald Trump yana shirin kai ziyara jihar North Carolina yau Laraba, domin ganewa idonsa irin barnar da guguwar da aka ba lakabi da Florence tayi, da kuma aikin tallafawa wadanda lamarin ya shafa da ake gudanarwa.
Trump ya rubuta a shafinsa na twitter jiya talata cewa, “Kowa yana cewa muna kokari dangane da guguwar Florence- kuma gaskiya suka fada dari bisa dari.
"Ya bayyana jami’an agajin gaggawa da sojoji da kuma wadanda suke fara kai agaji idan bala’I ya auku a matsayin jarumai’ sai dai Trump ya kushewa ‘yan jam’iyar Democrat da cewa, nan ba da dadewa ba zasu fara karya cewa, matakan da aka dauka bayan aukuwar guguwar shirme ne.
"Shugaban kasar ya fusata yana gani cewa, Karin gishiri ‘yan jam’iyar Democrat suka yi kan adadin wadanda suka mutu a guguwar da ta auku bara a Puerto Rico domin bata mashi suna.
Guguwar Florence Ta Isa Jihohin Carolina
Mahaukaciyar guguwar nan mai lakabin 'Florence,' ta fara addabar yankin gabar jahohin North Carolina da South Carolina a Alhamis da iska da ruwa mai karfi.
Zuwa daren jiya Alhamis, Cibiyar Nazarin Mahaukaciyar Guguwa ta Kasa ta ce guguwar 'Florence' na tazarar kilomita 160 ne kawai daga Wilmington, na jahar North Carolina inda ta ke kada iska mai juyawa kimanin kilomita 155 a sa'a guda.
Kwararru sun yi hasashen cewa guguwar za ta kada zuwa gabar teku a yau dinnan Jumma'a daura da kan iyakar jahohin North Carolina da South Carolina inda karfinta zai ragu zuwa mataki na biyu sabanin mataki na hudu da ta ke kwanaki biyu kawai da su ka gabata.
To amma inda guguwar ke kadawa ne, ba karfin na ta ba, ke firgita kwararru masu hasashe.
Masu hasashen sun ce za a kwarara ruwan inci 101 a wasu sassan North Carolina, kuma hauhawar guguwar za ta kai wajen mita 4 - wato fiye da tsawon gidajen yankin da dama.
Trump Ya Ce Yana Da Ikon Korar Robert Mueller Dake Bincike Na Musamman
Jiya Talata Fadar shugaban Amurka ta White House ta hakikance akan cewa, shugaban Amurka Donald Trump yana da ikon korar lauya na musaman da aka nada domin binciken alakar dake tsakanin yakin neman zaben shugaba Trump da shishigin da Rasha tayi a zaben shugaban kasar da aka yi.
Sarah Hukabee, jami’ar yada labarun shugaban tace an fada musu cewa shugaban yana da ikon daukan wannan mataki.
Ms Hukabee ta yi wannan furuci ne, lokacinda yan jarida suka yi mata tambayar ko shugaba Trump yana da ikon korar Robert Mueller, lauya na musamman.
To amma masana harkokin shari’a da dama, sun ce idan ma shugaba zai dauki irin wannan mataki, tilas sai ya bi ta kan mukadashin atoni janaral Rod Rosenstein, wanda yana iya kin mutunta wannan umarni.
Wasu wakilan jam’iyar Democrat dana Republican a Majalisar dokoki sunce idan shugaban ya kuskura ya dauki wannan mataki, to hakan na iya cusa tsarin mulkin kasar cikin rikici.
Jiya Talata jaridar New York Times da ake bugawa a birnin New York ta buga labarin cewa shugaba Trump ya bukaci a kori Lauya Mueller a watan Disamban bara, kuma a dakatar da binciken da yake yi amma hakan bai yiwu ba.
Rahoton na jaridar New York Times ya ta’alaka ne akan hirarrakin da ya yi da wasu jami’an Fadar shugaban kasa ta White House.
Shi dai mukadashin atoni janaral Rod Roseinstein ya tsinci kansa cikin tsaka mai wuya, domin atoni janar Jeff Sessions ya tsame kansa daga binciken daya danganci shishigi ko kuma katsalandan Rasha a zaben shugaban Amurka.
Yau Amurkawa Ke Tunawa Da Hare-Haren 9/11
Shugaba Amurka Donald Trump yayi jimamin wannan rana da safiyar yau a Fadar White House, kafin halartar taron tunawa da ranar a ma'aikatar tsaron Amurka ta Pentagon ga iyalan wadanda aka kashe lokacin da 'yan ta'addar Al-Qaida sukayi fashin jirgin saman da aka yi amfani dashi wajen kaiwa ginin hari.
A birnin New York kuma, daruruwan wadanda suka tsira da dangin wadanda aka kashe sun taru ne a filin da harin ya faru da ake kira Ground Zero, inda tagwayen gine-ginen Cibiyar Cinikayya ta Duniya ya ke kafin jiragen fasinja biyu da al-Qaida ta kwace ikonsu ta kuma tarwatsa ginin.
Ana sa ran mataimakin shugaban Amurka, Mike Pence, zai halarci wasu bukukuwan a garin Shanksville, dake jihar Pennsylvania, kusa da inda jirgin United Flight 93 ya fadi bayan fasinjoji suka karbe iko daga hannun ‘yan ta’addan da suka sace jirgin.
Maza goma sha tara ne 'yan kungiyar al-Qaida su ka yi fashin jiragen guda hudu.
Harin wanda shine mafi muni da aka kaiwa kasar Amurka tun daga yakin Pearl Harbor a shekara 1941, hare-haren da suka faru a 11 ga watan Satumba, sun canza ra'ayin Amurka game da harkar tsaro kuma ya sanya tsohon Shugaban Amurka George W.
Bush kaddamar da yaki da ta'addanci da kuma mamaye kasar Afghanistan.
Iran Ta Zargi Amurka Da Kokarin Karya Tattalin Arzikinta Da Sauyin Gwamnati
Zarif ya fada a wata hira da ya yi da shirin labaran Fox News ta nan Amurka a jiya Lahadi, ya kira wasu shugabannin duniya da kungiyar “B Team" da suka hada da firai ministan Isra’ila Benjamin Netanyahu da mai bada shawara a kan tsaroa Amurka John Bolton da shugabanni a Saudi Arabia da Hadaddiyar Daular Larabawa cewa suna iza shugaban Amurka Donal Trump zuwa ga wata gwagwarmaya da baya so.
Suna neman iza Amurka zuwa yaki inji Zarif ya kuma ce manufa ita ce daga karshe a sauya gwamnati a Iran.
Bolton ya bayyana a kan wannan shirin labaran Fox News, yana mai cewa ba manufar Amurka ce sauyin gwamnati ba, sai dai sauyin halaye, musamman kawo karshen shirinb kera makaman nukiliyar da kuma gwajin makaman ballistic.
Mutanen Iran sun cancanci gwamnati ta kwarai inji Bolton.
Trump Ya Ba Da Umurni Dakatar Da Daukan Masu Sauya Jinsi a Aikin Soja
Shugaban Amurka Donald Trump ya bada umurnin cewa daga yanzu kar sake daukar duk wani wanda ya canza jinsin sa aikin soja,sai ko idan ya zame babu wani zabi.
Wannan umurnin na kunshe cikin wata sanarwan da fadar White House ta fitar, wadda tace sakataren tsaron cikin gida yanzu haka ya kammala tantance wadanda suke da tarihin canjin jinsin su domin wadannan suna da rauni a gudanar da ayyukan soja har na wani tsawon lokaci.
Tun a cikin shekarar data gabatane shugaba Trump yayi yunkurin dakile masu canjin jinsin daga shiga aikin soja, amma hakan yayi karo da yunkurin nan na shugaba Obama na amincewa dasu.
Trump yayi kokarin ganin wannan ya samu amincewar majilisa amma hakan ya samu kalubale daga harkokin sharar abinda yasa tilas aka fara daukar su acikin watan janairu.
Trump Ya Sallami Shugaban Hukumar Leken Asirin Amurka
Shugaban Amurka Donald Trump ya tsige Shugaban Sashin ‘Yan sandan da ke ayyukan leken asiri na Secret Service, wanda shi ne sashin da ke kare shi, da iyalinsa, da kuma shugabannin Amurka na da.
Kafafen yada labaran Amurka da dama sun bayar da rahoto jiya Litini mai cewa, Shugaba Trump ya umurci mukaddashin Shugaban Ma’aikatan Fadar White House Mick Mulvaney, da ya sallami Shugaban Sashin ‘Yan sandan Ciki, Randolph Alles.
Shugaba Trump ne ya nada Alles, kuma ya kasance a kan wannan matsayin na tsawon shekaru biyu.
Babu wani bayani ga jama’a kan dalilin sallamar shi.
“Ya yi aiki sosai a wannan sashin a tsawon shekaru biyu, kuma Shugaban kasa ya na mai cike da godiya gare shi saboda tsawon shekaru 40 da ya kwashe ya na bauta ma kasar.
Nan gaba kadan zai bar ofis din.
" Inji Mai magana da yawun Fadar White House Sarah Sanders.
Ta kara da cewa, Trump ya gabatar da sunan James Murray, wanda dadadden dan sandan ciki ne, a matsayin wanda zai zama sabon shugaban sashin, daga watan gobe.
Mike Pence Ya Jinjinawa 'Yan Sama Jannatin Farko a Duniya
Yayin da ake bikin cika shekaru 50 da a karon farko bil Adama ya saka kafarsa duniyar wata, Mataimakin shugaban Amurka, Mike Pence, ya jinjinawa Amurkawa nan uku ‘yan sama jannati da suka taimaka wajen kai wannan ziyarar ta farko a duniyar watan.
A cewar Pence, abin da suka yi, ya wuce lashe rigerigen da duniya ke yi na zuwa Duniyar watan, domin sun taimaka wajen had akan Amurkawa, sannan a karon farko, daukacin mutanen duniya sun dukule wuri guda.
A ranar 20 ga watan Yulin 1969, jirgin sama jannatin Amurka mai suna “Eagle" ya sauka, inda dan sama jannatin nan marigayi Armstrong ya saka kafarsa a karon farko a Duniyar wata.
Wannan nasara ta zuwa duniyar wata, ta kara daraja Amurka a idon duniya, musamman ma lura da cewa a lokacin ana yakin cacar baka da Tarayyar Soviet wacce ita ma ta zamanto kasa ta farko da ta dasa tauraron dan adam a duniyar watan.
A yau Asabar shugaban Amurka Donald Trump, ya fada a wata sanarwa cewa, kai wa ga duniyar watan, wani mataki ne na sharar fagen wasu aikace-aikace na zuwa za a yi nan gaba a duniyar ta wata.
Gwamnatin ta Trump ta kaddamar da wani shiri na sake komawa duniyar ta wata a shekarar 2024 da nufin sauka a duniyar Mars a karon farko nan da shekarar 2033.
Binciken Da Robert Mueller Yake Haramtaccene - inji Trump
A kalaman da ya furta ta Tweeter, shugaban na Amurka, yace binciken da lauya na musamman Robert Mueller yake gudanarwa "haramtacce ne" yace ana ci gaba da binciken ne domin neman laifi da za'a lakaba masa.
Sai dai idan za'a tuna ma'aikatar shari'a ta Amurka ce ta nada shi, kuma alkalai sun yanke hukuncin cewa binciken yana kan ka'ida.
Kamar yadda ya saba, Trump ya musanta cewa akwai hadin baki tsakainin kwamitin yakin neman zabensa da Rasha, yace yace abokiyuar karawarsa Hillary Clinton ce ta hada baki d a Rasha.
Ya kwatanta gungun lauyoyi da suke aiki da Mueller a zaman "fusatattun 'yan Democrats 17" da suka dage ka'in da na'in domin nemo laifi.
Yace "Babu adalci ko kadan," kuma matakin bai yiwa kasar mu dai dai ba.
Trump Ya Yiwa Iran Kashedin Kada Ta Kuskura Ta Kera Makaman Nukiliya
Shugaban Amurka Donald Trump ya yiwa Iran kashedi a jiya Laraba yana mai cewa, Iran din ta kuka da kanta, idan ta fara kera makaman nukiliya, biyo bayan janyewar Amurka daga yarjejeniyar kasa da kasa ta shekarar 2015 da nufin takaita shirin nukiliyar Tehran din.
Shugaban na Amurka yayi wannan furucin ne a yayinda sauran kasashe biyar Jamus da Britaniya da Faransa da Rasha da kuma China, wadanda suma suka rattaba hannu akan yarjejeniyar suka baiyana goyon bayan ta.
Shugaban Faransa Emmanuel Macron ya zanta da shugaban Iran Hassan Rouhani ta wayan tarho a jiya Laraba har na tsawon sama da awa guda
Shugaban Jamus Angela Merkel ta baiyana ficewar Amurka daga cikin yarjejeniyar abin takaici ta kuma ce Jamus zata yi iya bakin kokarinta ta tabbatar da ganin Iran ta cika alkawuran data yi nan gaba.
Tace ajiye yarjejeniyar da Trump ya yi, ya sake nuna musu cewar akwai babbar dawainiya a kansu a nahiyar Turai, game da manufofin kasashen waje a fannin samar da zaman lafiya da kuma fannin sasanta batutuwar siyasa.
Amurka Ta Fitar Da Jerin Sunayen Kasashen Da Ke Take Hakkin Bil Adama a Kullum
A rahotonta na shekara-shekara kan hakkin dan adam wanda ta fitar jiya Jumma’a, Ma’aikatar Harkokin Wajen Amurka ta zargi kasashen hudu da take hakkin dan adam, ciki har da batun ‘yancin fadin albarkacin baki da batun kare tsirarun mabiya wasu addinai da kuma kananan kabilu.
Mukaddashin Sakataren Harkokin Wajen Amurka John Sullivan ya fadi a babin gabatarwa na rahoton cewa kasashen hudu “su na take hakkin mutanen da ke cikin kasashensu kulluyaumin.
Guguwar "Dorian" Ta Kashe Mutum 5 A Tsibirin Abaco Na Bahamas
Mutane kalilan ne kadai su ka iya barci a Bahamas a daren jiya, bayan da mahaukaciyar guguwar nan mai lakabin Dorian ta dira kan tsibirin Grand Bahama, ta yi ta wargaza shi da iska mai karfin gaske, da kuma ruwa kamar da bakin kwarya.
Firaministan Bahamas, Hubert Minnis, ya tabbatar da mutuwar mutane akalla biyar a tsibirin Abaco na Bahamas, ya na mai bayyana barnar da ta auku a arewacin Bahamas a matsayin, “abin da ba a taba gani ba, kuma mai matukar yawa.
"Dorian ce mahaukaciyar guguwa mafi karfi da ta taba dira kan doran kasa cikin tsawon shekaru 84, kuma ita ce mafi muni da ta taba dira kan Bahamas.
Firaminista Minnis ya ce dogarawan tsaron gabar Amurka sun iso Abaco don su taimaka da ayyukan ceto, amma dole a dakatar da ayyukan ceto mafiya yawa har sai bayan guguwar ta yi sauki.
Donald Trump Ya Rufe Gwamnatin Amurka
Yazuwa karfe 12 na dare agogon Washington zuwa safiyar yau Asabar kimanin kashi 25 cikin dari na ma'aikatun gwamnati basu da kudin gudanar da ayyuka.
Sama da da ayyukan gwamnartin tarayya dubu dari takwas zasu huskanci matsaloli kana sama da rabin wannan adadin ayyukan ne za a yi su ba tare da biya ba.
Majalisun dattawa da ta wakilan Amurka sun dage zamansu a cikin daren jiya Juma’a ba tare da tabbatar da dokar da zai baiwa shugaba Donald Trump dala biliyan biyar da ya hikikance yana bukata ya gina katanga a kan iyakar Amurka da Mexico da ma wasu kudaden da wasu hukumomin gwamnati zasu gudanar da ayyuka.
‘Yan majalisar dai suna da har cikin daren jiya Juma’a su tabbatar da dokar kashe kudaden gwamnati, amma kuma sun dage zamansu har izuwa yau Asabar da rana.
Trump aike da wani sakon Twitter na bidiyo yana mai cewa zamu rufe gwamnati.
Ya kuma ce dole mu rufe saboda bamu da wani abin yi a kan haka.
Billy Graham Ya Rasu Ya Na Da Shekaru 99
Fitaccen mai bishara Ba’amurke Billy Graham da ake dauka a matsayin wanda yafi kowanne mai wa’azin addinin Kirista tasiri a karni na ishirin ya rasu yau yana da shekaru casa’in da tara.
Graham ya yi fama da rashin lafiya cikin shekarun da suka gabata, ya kuma rasu a gidanshi dake Montreat jihar Carolina ta Arewa.
Ya jima baya fita a bainin jama’a ko da yake ya halarci bukin cika shekarunsa casa’in da biyar a watan Nuwamba shekara ta dubu biyu da goma sha uku.
Graham ya shafe shekara da shekaru yana daga Littafi Mai Tsarki sama yayinda yake wa’azi ga sama da mutane miliyan dari biyu a kasashe dari da tamanin da biyar na duniya.
Ya shirya manyan tarukan bishara da ake kira Billy Graham Crusades da dubban mutane suka halarta, ya kuma yi wa’azi ga miliyoyin mutane ta akwatin talabijin da radio da kuma tauraron dan adam.
A cikin shekaru saba’in da Billy Graham ya shafe yana bishara, ya fayyace cewa, bangaskiya da kuma karbar Yesu Almasihu itace kadai mafita ga masifun da bil’adama ke fuskanta.
Billy Graham ya yi wa’azi a kowacce nahiya ta duniya sai dai Antarctica kadai.
Yayi wa’azi a kasashen tarayyar Soviet kafin rugujewar kwaminisanci, yayi wa’azi a China da Koriya ta arewa inda ya gana da shugabannin siyasar kasashen.
Mai bisharar ya zama mashawarcin al’amuran ruhaniya ya kuma shaku da dukan shuganannin Amurka daga Harry Truman a shekara ta dubu da dari tara da arba’in zuwa Barack Obama a karni na ishirin da daya.
An sha gayyatar Billy Graham ya yi addu’a a manyan taruka da kuma bukukuwa na kasa a Amurka, da suka hada da rantsar da sabbin shugabanni.
Anyi Zanga-zangar Adawa Da Dokar Mallakar Bindiga A Amurka
Wasu masu goyon bayan mallakar bindiga anan Amurka sun gudanar da zanga-zangar lumana a jiya asabar.
Masu zanga-zangar wadanda suka yi maci zuwa majilisar dokokina jihohin Amurka daban-daban suna sukan lamirin masu kira ne da a samar da doka mai tsaurin gaske da zaisa a rage samun damar mallakar bindiga, suna cewa wannan ya take musu hakkin sun a mallakan makamai.
Musali Masu zanga-zangar sunyi gangami daga Dalaware to Wyomin, kuma mutane daban-daban ne cikin su suka yi jawabi.
Abinda ko suke cewa shine gargadi akan samar da doka mai tsanani akan mallakar bindiga wanda daga bisani ma ana iya hana mallakar bindigar dungurungun.
Daya daga cikin masu jawabin a wurin gangamin Westley Williams yace idan kanada gini kuma kullun kana cire bulo daya daga cikin ginin ai wata rana ka wayi gari ka taras ba ginin.
Wastley wanda ke dauke da bindiga a wurin zanga-zangar kamar sauran wasu da suke dauke da ita suna yaci gaba da yiwa juna jawabi a harabar babban kotun kolin Wyoming.
Masu zanga-zangar dai sun shirya shi ne a dukkan jihohin dake Amurka kwanaki kadan bayan anyi wani babban gangami a nan Washington, New York da dai wasu manyan birane inda aka nuna bukatar ganin gwamnati tayi wani abu game da mallakar bindiga anan barkatai.
Amurka Ta Tsaurara Matakan Ba 'Yan Gudun Hijira takardar Bisa
Gwamnatin Shugaba Trump na tsaurara matakan baiwa ‘yan gudun hijira damar shiga Amurka, ta hanyar binciken kwakwaf ga masu neman shigowa daga kasashe 11 da ake ‘dauka a matsayin masu tsananin hadari.
Jami’ai sun ki bayyana sunayen kasashen masu tsananin hadarin lokacin da suka kira manema labarai domin bayyana wannan canji, amma anyi ta bayyana kasasen a rahotanni.
Kasashen sun hada da Masar da Iran da Iraqi da Libiya da Mali da Koriya ta Arewa da Somaliya da Sudan ta Kudu da Sudan da Syria da kuma Yamal.
Wani jami’i ya ce banbanci ‘daya da za a gani shine yiwa mutanen da suka fito daga kasashen tambayoyi masu zurfi, sabbin matakan da aka ‘dauka zasu shafi kasashen da ke cikin jerin sunayen, kuma zai iya haifar da jinkiri ga wasu masu shiga kasar.
Ana kyautata tsammanin yawancin sauye-sauyen da aka yi zasu fara aiki zuwa karshen watan Maris, a cewar wani jami’i.
Guguwar Dorian Na Kara Barazanar Zubar Da Ruwan Sama Mai Yawa
Kwararru sun ce, guguwar na kara zama mai karfin gaske, za ta kuma rabi jihohin Florida da Goergia a daren Talata zuwa wayewar garin Laraba, sannan za ta zubar da ruwan sama kamar da bakin kwarya a jihohin North Carolina da South Carolina dauke da guguwa mai karfin gaske.
A cewar gwamnan jihar ta North Carolina, Roy Cooper, “lura da cewa ana fargabar guguwar za ta kara saurin tafiyarta, lokacin da ake da shi na kimtsawa na korewa.
"Guguwar wacce tuni ta sauka kai-tsaye akan yankin Bahamas, ta lalata akalla gidaje dubu-goma-sha-uku a kiyasin farko da aka yi.
'Muna Da Zabi Da Dama Kan Martanin Da Za Mu Kai Kan Iran: Trump
Shugaban Amurka, Donald Trump, jiya Laraba, ya ce Amurka na da zabi da dama, baya ga matakin soji, muddun ta tashi mai da martani kan hare-haren makamai masu linzami da na jirage marasa matuka, da aka kai har su ka haddasa gibi na wajen rabin man da ake samarwa a Saudiyya, a karshen makon jiya.
“Mu na kan kwakkwarar turba," abin da Trump ya gaya ma manema labarai kenan a filin jirgin saman California, akan hanyarsa ta zuwa wajen wani gangamin tara kudin yakin neman zaben.
A Saudiyyar kuma, Sakataren Harkokin Wajen Amurka Mike Pompeo, ya zargi Iran da kaddamar da abin da ya kira, “takalar neman yaki" ta wajen kai hare-haren.
Kalaman na Trump na zuwa ne ‘yan sa’o’i bayan da ya ce zai yi matukar kara ma Iran takunkumin tattalin arziki, saboda harin da aka kai kan matatun man Saudiyya, wanda Amurka ta ce Iran ce ta kaddamar.
To sai dai Shugaban Iran, Hassan Rouhani, jiya Laraba, ya ce ‘yan kasar Yemen ne su ka kai harin, a matsayin gargadi ga kasar Saudiyya kan katsalandan din da ta ke yi na jagorantar gamayyar da ke yaki da ‘yan Houthi.
Shugaban Amurka Ya Sake Sukar Binciken Zargin Kutsen Da Aka Yiwa Rasha Kan Zaben 2016
Shugaban Amurka Donald Trump ya sake wani suka da kakkasau lafazi a jiya talata game da binciken aikata ba dai-dai ba game da alakar dake tsakanin yakin neman zaben sa da kasar Rasha da kuma take taken sa a fadar White House.
Shugaban na Amurka ya nuna shakkun sa akan binciken da Robert Mueller yayi, domin ko ya bayyana shi a matsayin abin kunya, domin akwai tambayoyi masu tarin yawa da masu bincike suke son su yiwa shugaba Trump.
Amma kuma wadannan tambayoyin an tsegunta su ga Jaridar New York Times, akan haka yake tababan cewa da wahala a iya kawo wa wannan binciken cikas, idan kamar yadda yace babu wani hadin baki da kasar Rasha domin samun nasara a zaben nasa.
Rahoton na Jaridar New York Times yace tawagar ta Mueller tana son ta binciki tunanen da Trump keyi game da abinda ya faru lokacin yakin neman zaben nasa, a kusan watanni ukku kafin zaben sa da kuma lokacin da ya karbi ragamar mulki a cikin watan janairun shekarar 2017, da kuma watanni 15 da ya kwashe a kan karagar mulki.
Amurka Da China Sun Kulla Sabuwar Yarjejeniyar Cinikayya
Kasuwannin hannun jari a Asiya da Turai sun yi tashin gwauran zabi, bayan tattaunawar Trump da Xi wadanda suke zaman shugabannin kasashe biyu da suka fi girman tattalin arziki a duniya.
Sun amince ranar Asabar a Argentina cewa babu wata kasa da zata kara sakawa wata haraji kan kayayyakin da suke fitarwa, har tsawon kwanaki 90, yayin da zasu ci gaba da tattaunawa kan bayanan yarjejeniyar cinikayya.
Kasuwar hannun jari ta Amurka, ta bude cikin sa a farkon wannan makon.
Mai baiwa shugaban Amurka shawara kan tattalin arziki, Larry Kudlow, ya ce China ta yiwa Amurka alkawarin sayen kayayyakin da ake kerawa a Amurka na sama da dala Triliyan daya.
Ministan Shari'ar Amurka Ya Nemi Hukumcin Kisa Wa Masu Safarar Miyagun Kwayoyi
Ministan Shari’a kuma Atoni janar na Amurka Jeff Sessions ya bukaci masu gabatar da kara na gwamnatin tarayya da su bukaci hukuncin kisa akan wasu shari'u masu alaka da madugun miyagun kwayoyi.
Jeff dai yana jaddada goyon bayansa ne ga shawarar da shugaba Donald Trump ya bayar game da yaki da mummunar bala'in shaye shayen miyagun kwayoyi data addabi kasar ahalin yanzu.
A cikin wata wasika ko shawarwari da ya aikewa lauyoyin gwamnatin tarayya su 93 a duk fadin kasar, Sessions ya ce tilas ne su duba duk wata damar da suke da ita na ganin an shawo kan wannan matsalar shaye-shayen kwayoyi, ciki ko harda duba yiwuwar anfani da hukunci kisa idan yin hakan ya dace.
Duka 'Yan Majalisar Dokokin Amurka Suka Dauki Matakin Hana Raba Yara Da Iyayensu Bakin Haure
A jiya Talata ne duka ‘Yan majilisar dokokin Amurka daga dukkan jamiyyu dake majilisar sun amince da su dauki mataki a majilisance domin kawo karshen tsarin nan na raba yara da iyayensu a bakin iyakar Amurtka da Mexico.
Wannan dai Gwamnatin Trump ce ta kirkiro shi wanda kuma ya haifar da damuwa a majilisar dokokin na Amurka.
Babbar darektar hukumar tallafawa yara ta Majalisar Dinkin Duniya,MDD, UNICEF Henrietta Fore ta bayyana wannan matakin a matsayin abu mai sosa rai, tace yawancin wadannan yaran da ake rabawa da iyayensu ‘yan kanan ne da basu mallaki hankalinsu ba, amma an rabasu da iyayensu dake neman mafaka a nan Amurka.
Da yake magana a madadinta akan wannan lamarin mai magana da yawun hukumar ta UNICEF Christopher Boulierac ya ce ta kowace irin hanya yaran suka samu kansu cikin Amurka, yaro ai yaro ne kuma suna da yancin su samu kariya duk inda suke, kuma su kasance tare da iyayensuTsare mutum tare da raba shi da iyalansa abu ne dake tura mutun cikin halin kunci da damuwa wanda kuma hakan na iya tura yaran su zama fandararru, ko kuma su zamanto an bude kafar cutar dasu tare da sasu su kasance cikin yanayin damuwa a kowane lokaci, wanda bincike ya nuna cewahakan zai iya tasiri a rayuwarsu.
A lokacin da yake wa taron kananan ‘yan kasuwa jawabi jiya a nan Washington Shugaba Trump ya ci gaba da dagewa akan wannan matakin da ya dauka duk ko da shan suka amma yayi kemadagas ko a jikin sa, game da wannan sabon tsarin da gwamnatin sa ta bullo dashi na raba yara kanana da iyayen su a bakin iyakar dake kudancin Mexico domin kawai sun shigo ta barauniyar hanya.
Kamfani Zai Biya Miliyan 1.
5 Sanadiyar Rikicin Hana Ma'aikata Sallah
Wani kamfanin sayar da nama a Amurka ya amince zai biya wasu ma’aikatansa Musulmi dala miliyan 1.
5 a matsayin diyya, wadanda ya kora bayan da suka yi yajin aiki.
Ma'aikatan sun yi boren ne na tsawon kwanaki uku, bayan da aka ki kebe masu lokacin zuwa su yi salla.
A jiya Juma’a Hukumar da ke tabbatar da adalci wajen daukan ma’aikata a Amurka, wacce ake kira EEOC a takaice, ta sanar da wannan matsayar da aka cimma tsakanin kamfanin sayar da naman mai suna Cargil Meat Solutions Corporation da wasu ma’aikatansa Musulmi 138.
Aksarin wadannan ma'aikata baki ne ‘yan kasar Somaliya.
Wannan rikici ya faro tun a shekarar 2016, bayan da kamfanin ya kori ma’aikatan a lokacin da suka kauracewa wajen aikin na tsawon kwanaki uku a garin Fort Morgan a jihar Colorado da ke yammacin Amurka saboda an ki ware masu lokacin zuwa su yi salla.
Daga baya, kamfanin ya kuma sauya dokokinsa inda yakan ba da dan takaitaccen hutu, domin barin ma'aikatansa Musulmi su rika zuwa suna sallah.
Majalisar Amurka Tace Dole A Kawo Mata Muhimman Takardun Binciken Trump
Muller ya kwashe kimanin shekaru biyu ya gudanar da bincike a kan ko shugaban kasa Donald Trump ya yi katsalandan a binciken da ake yi a kansa, na shishigin kasar Rasha a zaben Amurka na shekarar 2016.
Dan majalisa Jerrold Nadler, shugaban komitin shari’a a majalisa wakilai, yace ma’aikatar shari’a zata bude musu muhimman takardun binciken Muller kana ta gabatar musu da muhimman shaida domin su tantance ko Trump ko kuma wani ya yiwa binciken shisshigi ko aikata ba daidai baNadler ya kara da cewa dukkani mambobin komitin da suke zaman sauraren bahasin na Democrats da Republican zasu samu damar ganin takardun kuma zai basu damar aiwatar da alhakin da kundin tsarin mulki ya dora musu kana su yanke shawara a kan zargi da Muller ya yiwa shugaban kasa.
Nadler yace bisa wannan yarjejeniya ce, zai janye kada kuri’ar da aka shirya yi a yau Talata a kan yiwuwar aza lafin rashin mutunta majalisa a kan Atoni Janar Billiam Barr saboda kin bayyana gaban majalisar ya bata bayanan da take bukata.
Pompeo Ya Ce Shugaban Amurka Zai Janye Daga Yarjejeniyar Nukiliyar Iran
Sakataren harkokin wajen Amurka Mike Pompeo, ya fito a fili jiya Lahadi, yace shugaba Donald Trump, yana shirin zai fice daga yarjejeniyar da manyan kasashen duniya tareda Amurkan suka kulla da Iran kan shirin Nukiliyar Farisan, muddin ba'a yiwa yarjejeniyar kwaskwarima ba, idan wa'adin sabunta shirin ya cika cikin watan gobe.
Pompeo, wanda a halin yanzu yake gabas ta tsakiya a ziyararsa ta farko kan wannan mukami a kasashen waje, yace shugaba Trump ya fito fili ya nuna cewa wannan yarjejeniya tana da rauni.
Ya umarci jami'an gwamnatinsa suyi aiki domin inganta shi, kuma idan ba za'a yi hakan ba, to zai janye Amurka daga wannan yarjejeniya.
Abu ne kai tsaye babu kumbiya kumbiya.
Da yake magana a Isra'ila, Pompeo yace ba kamar sauran gwamnatocin Amurka da suka wuce ba,shugaba Trump yana da ciakken shiri kan Iran, wadda aka tsara da nufin tunkarar jerin barazana da suke fitowa daga hukumomin kasar a Tehran.
A nata bangaren, Iran tace, bata da niyyar canja yarjejeniyar data kulla da kasashen Jamus,da Faransa, da Britaniya, da China da Rasha, da kuma Amurka,ta ko wace hanya ciki harda kulla wata sabuwa.
'Yan Democrat Na Kara Zafafa Bincike Kan Trump
A wani abu da ake ganin ka iya zama babban cikas ga shugaba Donald Trump, ‘yan majalisar dokokin wakilai na bangaren Democrat a Amurka, sun fara binciken ko shugaban ya boyewa jami’an gwamnati da ke tabbatar da ka’idar aiki.
Binciken zai mai da hankali ne kan ko ya ba tsohon Lauyansa Michael Cohen wasu daruruwan dubban daloli, da nufin ya biya wata mai sana’ar fina-finan batsa da ake kira Stormy Daniels, domin ta rufe bakinta, kan zargin da take yi na cewa sun yi mu’amulla ta lalata da Trump, a wasu shekaru da suka gabata.
Wannan bincike da kwamitin na majalisar wakilai ya fara, bangare ne na wani babban bicike da sabbin wakilai a majalisar na bangaren Democrat ke yi, wanda ke ci gaba da samun karbuwa, watannin biyu bayan da suka karbe ikon majalisar.
Har ila yau, wasu kwamitoci uku na binciken wannan badakala da ta shafi shugaba Trump da wasu na hannun damansa.
Binciken na zuwa ne kwanaki biyu bayan da tsohon lauyan na Trump, Michael Cohen wanda aka kunyata, ya bayyana a gaban wani kwamitin majalisar, inda ya ba da bahasi kan zarge-zargen da ake yi wa Shugaba Trump dangane da yadda aka gudanar da yakin neman zabensa a shekarar 2016, da kuma shekarar farko da ya kwashe a kan kujerar shugabancin kasar ta Amurka.
Trump Ya Ce Samamen FBI a Ofishin Lauyansa Abin Kunya Ne
A wata sabuwa kuma, shugaba Donald Trump ya kira samamen da aka kai kan ofishin lauyansa Micheal Cohen a zaman "abin kunya," yace wannan hari ne akan kasarmu kuma wani "sabon babi sukutum na rashin adalci.
"Da aka tambayeshi mai yasa bai zai kori mai bincike na musamman kan zargin hadin bakin kwamitin kempensa da Rasha Robert Mueller ba, Trump yace zamu ga abin da zai faru.
Yace ina gani wannan wani abin kunya ne kuma mutane da dama suna ganin haka.
Wannan wani bita da kulli ne a fili.
Trump ya kara da cewa, a lokacin da ya kori tsohon shugaban hukumar binciken manyan laifuka ta FBI Jmaes Comey, "abunda ya tabbata shine matakin da na dauka yayi dai dai.
Jaridar Washington Post ta fada jiya Litinin da maraice cewa, anabincike a kan Cohen ne kan yiwuwar zambatar banki, ha'inci, da kuma karya dokokin amfani da kudaden yakin neman zabe,a cewar wani dake da masaniya a kan batun.
Hukumar FBI ta kai samame ne a jiya Litinin a ofishin Cohen kuma ta kwace wasu takardu, ciki har da masu alaka da batun lalata da Trump ya yi da wata mashahuriyar mai wasan fina finan batsa.
Jaridar New York Times ce ta fara bada labarin samamen da FBI ta kaiwa lauyan shugaba Trump.
Amurka Ba Zata Sake Tallafawa Kasashen Afrika Da Komai Ba
Gwamnatin shugaban Amurka Donald Trump ta fitar da wasu sabbin manufofi kan yadda za ta rika hulda da kasashen Afirka.
Amurka ta ce ya zama dole bukatunta, su zamanto abu mafi muhimmanci a dangatakarta da Nahiyar ta Afirka.
A yau Alhamis, mai bai wa shugaban Amurka shawara kan harkar tsaro, John Bolton, ya bayyana wadannan manufofi a nan birnin Washington DC.
Bolton ya kara da cewa, za a rika gudanar da huldar kasuwanci tsakanin Amurka da kasashen Afirka, ta yadda bangarorin biyu za su amfana.
A cewar Bolton daga yanzu, Amurkan ba za ta rika ba kasashen Nahiyar ta Afirka tallafi barkatai ba, sannan ba za ta kara daukan nauyin wani aikin soji na wanzar da zaman lafiya na Majalisar Dinkin Duniya, wanda ba ya haifar da wani abin alheri ba.
Majalisar Dokokin Amurka Ta Fara Daukar Matakin Tallafawa Bakin Haure
Shirin dokar na neman a tanadi kudi sama da dala biliyan 4 daga kudaden da aka ware na agajin gaggawa don agazawa bakin hauren da aka tsare, musamman yara.
Kuri’ar da aka kada inda ‘Yan majalisa 84 suka amince da dokar wasu su 8 kuma suka ki, na zuwa ne a daidai lokacin da ake cigaba da sa ido akan yadda gwamnatin Trump ke kula da masu kananan shekaru, a yayinda kuma mutuwar wani mutum dan kasar El Salvador da diyarsa a lokacin da suka yi kokarin tsallaka rafin Rio Grande zuwa Amurka ya janyo suka sosai.
“Babu tantama yanayin da ake ciki a kudancin iyakar kasarmu babban tashin hankali ne ta fuskar taimakon agajin jinkai da tsaro," a cewar Sanata Richard Shelby na jam’iyyar Republican daga jihar Alabama, ya kuma ce babu dalilin da zai sa a yi jinkiri wajen daukar mataki.
Tasirin Zaben Alabama Kan Makomar Trump
Ana wannan takara ne a tsakanin Roy Moore na jam’iyyar Republican, mutumin da ake cacar baki sosai a kan ra’ayoyi da dabi’unsa, da kuma dan takarar Democrat, Doug Jones, wanda tsohon mai gabatar da kararraki ne.
Sakamakon wannan zaben zai iya dora tasiri a kan makomar shugaba Donald Trump da kuma martabar dukkan jam’iyyun nan biyu.
Moore ya musanta zarge zarge da dama da aka yi masa na lalata ko neman lalata da kananan yara mata, ciki har da wata mai shekara 14 a lokacin yana da shekara talatin da wani abu.
'Yan Demokrat Sun Bayyana Takaicinsu Kan Umurnin Trump
Fadar White House ta ba wasu jami'ai umurni, kamar tsohon mai bada shawara Don McGahn, akan kada su sake su amsa tambayoyi daga kwamitin shari'a na majalisar wakilan Amurka.
Kwamitin shari'a na majalisar wakilan Amurka zai jefa kuri'a a yau Alhamis, akan ko ya bada umurnin kiran bada bahasi, ga jami’an da suka yiwa Trump yakin neman zabe na yanzu da na baya ko a’a.
A zaman wani bangaren binciken da ake yi akan ko an nemi hana doka ta yi aikin ta, da batun rashawa da kuma batun manufofin gwamnatin kasar akan raba iyalai, da tsare yara a wasu cibiyoyi dake bakin iyakar kasar da Mexico.
'Yan jam’iyyar Democrat, da suka jagoranci kwamitin sun bayyana takaicinsu, akan abinda suka kira rashin samun hadin kai daga fadar White House, da kuma ma’aikatun gwamnatin tarayyar kasar akan bukatar da suka gabatar ta neman yiwa jami’ai tambayoyi da kuma samun wasu takardu.
Fadar White House ta ba wasu jami'ai umurni, kamar tsohon mai bada shawara Don McGahn, akan kada su sake su amsa tambayoyi daga kwamitin, a yayin da 'yan jam'iyyar Republican, ke zargin ‘yan Democrat da jan binciken da ake yi da kuma bata lokacin 'yan majalisar.
Amurka Na Kara Shiri A Kan Daukar Matakan Soji A Kan Iran
Za a janye jami’an dake aiki a ofisoshin jakadancin Amurka dake Bagadaza da kuma Irbil ne a daidai lokacin da gwamnatin shugaba Trump ta bayyana barazanar da dakarun Amurka a Gabas ta tsakiya suke fuskanta daga Iran da kuma sojojin hayar Iran.
‘Yan majalisa sun kushewa daukar wannan matakin da kakkausar murya a zauren majalisa.
Akwai dalilai biyu rak da zasu sa a umurci ficewar su: na farko nuna kwakkwaran bayanin leken asiri cewa mutanenmu suna cikin hadari, ko kuma ana shirin daukar matakin soji a kan Iran, inji babban dan jam’iyar Democrat a kwamitin hulda da kasashen ketare a majalisa Robert Menendex daga jihar New Jersey.
Ya kara da cewa, Gwamnatin Trump bata gabatar da wadannan bayanan gaban kwamitin nan ba, da ya shafi rahotannin sirri da suka sa aka dauki wannan matakin ko kuma abinda suke shirin yi a Iraq ko Iran.
Menendez ya bukaci jami’an gwamnati su yiwa kwamitin cikakken bayani kan duk wani shirin shiga yaki da Iran.
Matan Tsoffin Shugabannin Amurka Uku Da Melania Trump Sun Yi Tur Da Raba 'Ya'yan Bakin Haure Da Iyayensu
Jiya Litinin shugaban Amurka Donald Trump ya ce Amurka ba zata zama sansanin bakin haure ba, kuma ba zata zama inda za’a ajiye ‘yan gudun hijira ba.
Shugaban yayi wannan furucin ne a fadar sa ta White House a yayinda ake ta nuna bacin rai dangane da matakin da gwamnatin sa ta dauka na raba yara da iyayensu akan iyakar Amurka da kasar Mexico.
Wannan mataki yasa matan tsoffin shugabanin Amurka guda uku suka yi Allah wadai da wannan manufa ta shugaba Trump na raba yara da iyayensu wadanda suka shiga Amurka ta barauniyar hanya.
A ranar Lahadi ne jaridar Washington Post ta buga labarin cewa matar tsohon shugaban Amurka George Bush, Laura ta baiyana manufar a zaman na rashin tausayi da bai dace ba.
Haka ita ma Michele, matar tsohon shugaba Barack Obama ta maida martani akan wannan mataki ko manufa.
Ita ma matar tsohon shugaban Amurka, yar takarar shugabar kasa ta jam’iyar Democrat Hillary Clinton ta fada a jiya Litinin cewa al’amarin akan iyakar Amurka da Mexixo dake kudancin kasar rikicin jin kai ne, kuma abinda ke faruwa ga iyali can yana da ban tsoro.
Kai hatta matar shugaba Trump Melania, ita ma bata goyi bayan wannan manufar ta mijin ta ba.
Ta gabatar da sanarwar da ba saban saboda da wuya ta yi magana amma a ranar Lahadi akan wannan batun ta mayar da martani.
Melania Trump tace ta tsani ta ga an raba yara da iyayensu.
Amurka Ta Zargi Iran Da Kai Hari Akan Tankokin Hadaddiyar Daular Larabawa
A yau Laraba, mai ba da shawara kan harkokin tsaron Amurka, John Bolton, ya ce, yana da tabbacin Iran ce ta kai harin da aka yi a farkon wannan watan, a kan wasu tankokin man fetur da ke gabar tekun Hadaddiyar Daular Larabawa.
Sai dai kuma da yake jawabi ga manema labarai yayin ziyarar da ya kai Abu Dhabi, saboda abin da ya kira tattaunawa a kan "muhimman batutuwa masu alaka da tsaro a yankin," Bolton bai bayar da wata hujjoji ba.
Amma ya kare zargin nasa akan Iran, inda ya ce, an harba nakiya mai fashewa akan tankokin man fetur.
Iran ta yi watsi da zargin da ake mata na cewa ita ta kai wannan harin, kuma a yau Laraba mai magana da yawun ma'aikatar harkokin waje Abbas Mousavi ya ce Iran ba za ta amince da zargin da Bolton ya yi akan kasar ta ba.
Fadar White House Ta Maidawa Acosta Izinin Daukar Labari A Fadar
White House dai ta janye izinin Acosta ne bayan wata sa’insa da ya yi da shugaban kasa Donald Trump, a lokacin wani taron manema labarai makonni biyu da suka gabata.
CNN dai ta ce tunda fadar White House ta amince da mayarwa wakilinta izininsa, to zata janye karar da ta kai gwamnatin Trump.
Tun farko dai Acosta ya ki mika makirufo bayan da ya riga yayi tambayarsa, yana kokarin sake yin wata tambaya.
A nan ne aka zargi Acosta da ture hannun wata ma’aikaciya da ta yi yunkurin karbar makirufo daga hannunsa, zargin da shi Acosta ya musanta.
Amurka Za Ta Tsugunar Da 'Yan gudun Hijira Mafi Karanci a Tarihinta
Yayin da aka shiga tsakiyar kasafin kudin wannan shekara, Amurka ta kama hanyar tsugunar da ‘yan gudun hijira kalilan, wadanda adadinsu ne mafi karanci a tarihin tsugunar da ‘yan gudun hijira da Amurka ta yi.
Daga ranar 1 ga watan Oktoban 2018 zuwa ranar 31 ga watan Maris na wannan shekarar, ‘yan gudun hijira 151 ne su ka shigo Amurka, aksari daga kasashe uku, wato Jamhuriyar Dimokaradiyyar Congo mai kashi 48% da Burma ma kashi 17% da Ukraine mai kashi 13%, bisa ga alkaluman Ma’aikatar Harkokin Waje.
A baya, Shugaba Donald Trump ya iyakanta adadin ‘yan gudun hijirar da kasar za ta iya tsugunarwa zuwa 30,000.
Wannan ne kuma adadi mafi karanci a tsawon shekaru 40, tun bayan da Majalisar Dokokin Tarayyar kasar ta amince da dokar kula da ‘yan gudun hijra ta 1980.
Yadda Launin Fata, Matsayi Suke Tasiri a Fannin Shari'ar Amurka
Hukuncin shekaru hudu na zaman gidan yari da Alkalin wata kotun tarayya ya yankewa Paul Manafort, na ci gaba da shan suka daga wasu bangarorin al’umar Amurka, wadanda suka kwatanta hukuncin a matsayin “rainin hankali.
"Wannan hukunci ya zo wa mutane da dama a ba-zata.
Hukuncin ya farfado da wata dadaddiyar muhawara da aka jima ana yi, kan yadda launin fata ko matsayi ke tasiri a fannin shari’ar Amurka.
A ranar Alhamis da ta gabata, Alkali T.
S Ellis na kotun Gunduma, ya yanke hukuncin zaman gidan yari na tsawon watanni 47 ga Manafort, watanni bayan da aka samu tsohon shugaban kwamitin yakin neman zaben na Trump da laifi.
An sami Manafort da laifin kaucewa biyan haraji da damfara kan wasu kudade da ya samu, a lokacin yana yi wa wasu ‘yan siyasar kasar Ukraine aiki.
Wasu na ganin, Alkalin ya nuna matukar sassauci a hukuncin, wanda masu shigar da kara da farko suka nemi a yanke mai hukuncin shekaru 19.
5 zuwa 25, kamar yadda dokar yanke hukunci ta tarayya ta tanada.
Amma Alkalin ya ce shekarun sun yi tsauri da yawa.
Pentagon Ta Musanta Batun Aikewa Da Sojoji Dubu Goma Zuwa Gabas Ta Tsakiya
Da yake ganawa da manema Labarai, Shanahan yace babu wani batun aika sojoji dubu biyar balle goma, inda yake bayani a kan rahoton kamfanin dillancin labaran Reuters cewa Ma’aikatar Tsaro ta Pentagon tana niyar aika sojojin Amurka kimanin dubu biyar zuwa dubu goma Gabas ta Tsakiya.
Wannan bukatar kara dakarun yazo ne daga kommandan sojin ruwan Amurka a yankin Gabas ta Tsakiya, Janar Kenneth Frank Mckenzie.
Shanahan yace wannan bukata ce da rundunar Amurka a Gabas Tsakiya ta CENTCOM ta saba neman karin sojoji amma kuma yace wannan wani batu ne da yakamata a bashi muhimmanci duba da al’amura dake faruwa a Gabas ta TsakiyaSai dai babu tabbas ko Fadar White House zata amince da aika wasu dakarun da jiragen ruwan yaki ba, da kuma kudaden da ake bukata.
Majalisar Dattawan Amurka Na Tantance Mace Ta Farko Da Zata Shugabanci Hukumar CIA
Ana saura kwanaki biyu majalisar dattawa ta fara sauraron shaida don tabbatarwa da darektar hukumar leken asiri ta CIA mai riko Gina Haspel, ta shugabanci hukumar, fadar shugaban Amurka ta White House ta kare Gina cewa ita ce mace da ta cancanci wannan mukami.
Haspel dai 'yar shekaru 61 da haifuwa wacce take shugabancin hukumar a matsayin riko, tayi-tayin janye sunanta daga tantancewa saboda ta riki wannan mukami na dindindin, sakamakon damuwar da ta biyo bayan samunta da hannu a cikin wasu matakan tsananta matakan neman bayanai daga hanun fursinoni musamman wadanda ake zargi da ta'addanci, amma a cewar jami’an gwamnati, shugaba Trump na bata kwarin gwiwa cewa tayi tsayin daka.
Muryar Amurka Tayi Fice a Bikin Talibijan da Finafinai Na Duniya
Bikin da aka yi ranar 10 ga wannan watan na shekarar 2018, mai suna New York International TV and Film Awards, an yi ne a Birnin Las Vegas dake nan Amurka.
Muryar Amurka ta samu kyautar Zinari a fannin fina-fina da kyautar tagulla a wani fannin.
Shugabar Muryar Amurka Amanda Bennett ta ce “Ina alfahari da suka ciwo mana lambobin yabo.
Nasarorin da suka samu sun nuna irin ‘yan jarida masu hazaka da muke dasu wadanda suke aiki dare da rana suke sadakar da rayukansu komi tsanani su kawowa masu saurarenmu sabbin abubuwa dake cike da Gaskiya da kuma kayatarwa"Fim din nan akan Boko Haram mai suna “Tattaki Daga Bakar Akida" wanda ya bayyana ayyukan ‘yan ta’addan Boko Haram da suke yi da sunan addinin musulunci shi ya samu lambar yabo ta daya, wato lambar Zinari.
Sai kuma shirin Off The Highway da ya zo na uku, wato ya samu tagulla
Hukumar Dake Kare Hakkin Dan Adam Ta Amurka, ACLU Ta Kai Trump Kara Kotu
Kungiyar kare hakkin jama'a ta Amurka da ake kira ACLU a takaice, zata yi karar gwamnatin shugaba Trump sabili da raba wata karamar yarinya ‘yar shekaru bakwai ‘yar ci rani daga Damokaradiyar Jamhuriyar Congo da mahaifiyarta.
Karamar yarinyar da ta kidime da ake kira S.
S tana zaune a wajen tsare mutane dake birnin Chicago, yayinda mahaifiyarta da hankalinta yake tashe Ms.
L take hannun hukuma a San Diego dake tazarar kilomita dubu uku da dari biyu daga inda diyar take.
Sun yi Magana ta wayar tarho ne kadai a wadansu lokuta.
Kungiyar ta bayyana raba uwar da ‘yarta a matsayin abinda ya sabawa kundin tsarin mulki da kuma hankali, tana kuma kira da a sake su ko kuma a tsare su a wuri daya.
An bayyana cewa macen da ‘yarta sun shiga San Diego ne suna neman mafaka daga tashin hankalin da ake yi a Damokaradiyar jamhuriyar Congo, suna kuma fargabar abinda zai faru da su idan aka tilasta su komawa kasarsu.
An Kawo Karshen Rufe Ma'aikatun Gwamnatin Amurka
Shugaban Amurka Donald Trump ya rattaba hannu a dokar sake bude gwamnati, dake kawo karshen kwanaki uku da aka rufe wasu ma’aikatun gwamnati biyo bayan takaddamar banbancin ra’ayin siyasa kan batun shige da fice.
Da yammacin jiya Litinin ne ‘yan Majalisun wakilai suka kada kuri’a don amincewa da kudurin da Majalisar Dattawa ta amince.
Shi dai wannan kuduri na wucin gadi da aka amince da shi zai baiwa gwamnati kudaden da zata ci gaba da gudanar da harkokinta har zuwa ranar 8 ga watan Fabarairu, da fatan cewa Majalisa zata cimma yarjejeniyar kasafin kudin da bana wucin gadi ba.
Da yake magana da manema labarai Sanata Sherrod Brown na jam’iyyar Democrat, ya ce “wannan labari ne mai kyau ga ‘kasa.
"Sanata Susan Collins ta jam’iyyar Republican cewa ta yi, “yau ranace da za ayi farin ciki.
Idan aka rufe gwamnati, hakan na nuna gazawa.
Amurkawa Na Tanadin Abinci Saboda Guguwar Dorian
Cibiyar da ke sa ido kan aukuwar bala’in guguwa ta Amurka, ta ce karfin guguwar da aka wa lakabi da "Dorian" ta kai mataki na 4, matakin da ta ce, ya kai mai “hadarin gaske.
"Ya zuwa yanzu rahotanni sun ce guguwar ta doshi yankin Bahamas da wasu yankunan jihar Florida a nan Amurka.
“Muna kira ga daukacin mazauna jihar Florida da su tanadi abincin kwanaki bakwai da magunguna da ruwa.
" In ji gwamnan jihar ta Florida Ron DeSantis.
Su ma dai hukumomin Bahamas, sun fidda gargadi ga yankin arewa maso yammaci, yayin da Shugaba Donald Trump shi ma ya ayyana dokar ta-baci a daukacin jihar ta Florida.
Cibiyar da ke sa idon kan aukuwar bala’in guguwar a Amurka, ta ce saboda yanayin yadda guguwar ke tafiya a hankali, za a kwashe tsawon lokaci ruwan sama na zuba, lamarin da zai haifar da yanayi na bala’in ambaliyar ruwa mai barazana ga rayuwa.
Shugaba Trump Ya Kai Ziyarar Jaje A Birnin Pittsburgh
Trump ya gaisa da babban limamin wurin ibadar Jeffery Myers da kuma jakadar Isra’ila a Amurka Rom Dermer.
Shugaba Trump da Melania sun aza dutse a kan kowace kusurwar tambarin Isra’ila na Taurarin Annabi Dawuda wato "Stars of David" a turance a wajen ibadar.
Aza dutse a kan kabari ko kan wani wurin tarihi wata tsohuwar al’ada ce ta Yahudawa.
Tarin jama’a masu kalubalantar ziyarar Trump ya kai, sun yi maci a kusa da wurin ibadar.
Galibinsu suna ihu suna cewa ku juya bayanku, bisa tsammanin ayarin baburan shugaban kasar zai gabansu a lokacin da shugaban kasar ke kan hanyarsa zuwa asibiti domin ganin wasu ‘yan sanda da suka ji rauni a lokacin harbin.
Masu zanga zangar da wasu ‘yan siyasa da ma wasu shugabannin Yahudawan, sun bukaci shugaban ya yi Allah wadai da masu fifta farar fata a kan kowane jinsi, maimakon ziyarar da ya kai a Pittsburg.
Amurka Ta Lashe Kofin Duniya
Tawagar ‘yan wasan kwallon kafar Amurka ta mata, ta lashe gasar cin kofin duniya bayan da ta doke Netherland da ci 2-0 a wasan karshe da aka yi a birnin Lyon na kasar Faransa.
Wannan shi ne karo na hudu da kungiyar take lashe kofin na duniya a jeri -babu kakkautawa.
Tawagar ‘yan wasan ta lallasa takwarorinta na nahiyar turai, da suka hada da Sweden, Spain, Faransa da Ingila kafin su kai wasan karshen, suka kuma doke Netherland, wacce ita ce zakarar nahiyar.
Fitacciyar ‘yar wasan tawagar, Megan Rapinoe ce ta budewa Amurka kofar zura kwallaye bayan da ta yi nasarar buga penarti a minit na 61.
Sannan sai ‘yar wasa Rose Lavelle ta kara wata kwallo ta biyu a minti na 69, aka kuma tashi a haka.
Kwamitin Ayyukan Leken Asirin Majalisar Dokokin Amurka Ta Fitar Da kasidar Sirri
Jiya Jumma'a aka fitar da kasidar sirrin, jim kadan bayanda shugaba Donald Trump ya amince a fitar da kasidar da shugaban kwamitin leken asirin dan jam'iyar Republican Devin Nunes ya rubuta.
Shafunan da dama na kasidar sun maida hankali kan tsarin leken asiri dake sa ido kan wadansu a kasashen ketare da ake kira (FISA) izinin da ya ba hukumar FBI damar sa ido kan tsohon mai ba shugaba Donald Trump shawarwari kan harkokin kasashen ketare Carter Page, wani dan kasuwa dake da jari a Russia.
Ana bayyana damuwa dangane da zargin da ake yi cewa Page ya yi hulda da jami'an leken asirin kasar RussiaKasidar sirrin ta nuna cewa, bayanan da tsohon dan leken asiri Christopher Steele ya tattara sune aka bada karfi a kai wajen neman izinin amfani da FISA a wajen sawa Page ido, yayind hukumar FBI kuma bata bayyana cewa ofishin yakin neman zabe na Hillary Clinton wadda take takara a lokacin, da kuma ofishin jam'iyar Democrat na kasa suka dauki nauyin binciken da Steele ya gudanar ba, ko kuma cewa Steel ya taba bayyana kin jinin Trump a lokutan baya.
Sakataren Harkokin Wajen Amurka Ya Shawarci Shugabannin NATO
Sakataren Harkokin Wajen Amurka Mike Pompeo ya gayawa shugabannin kungiyar tsaron Turai ta NATO cewa dole ne kungiyar, mai kasashe 29 a cikinta, ta fito da wani sabon salo na yadda zata tunkari sabbabin abubuwa masu barazana ga zaman lafiya a duniya.
Lokacin da yake jawabin bude babban taron da ministocin harakokin wajen Turai suka fara tun jiya a Washington don bikin cikar shekaru 70 da kafa kungiyar ta NATO, Pompeo ya gaya musu cewa wajibi ne a san yadda kasashen nasu zasu fuskanci duk wata barazana da zata iya fitowa daga kasashe irinsu Rasha da China, musamman barazanar da za’a yi ta kai hare-hare ta cikin duniyar gizo, ko ga ma’aikatun makamashi, ko kuma ta fuskar soja.
Shima, da yake jawabi jiya ga taron hadin gwiwa na Majalisun Dokoki biyu na Amurka, babban sakataren NATO, Jen Stoltenberg, ya ja kunnen Amurka da ta kwana cikin shirin fuskantar karin tsokana daga Rasha.
Trump Ya Ce Shirin Tattaunawarsu Da Kim Jong Un Na Nan Daram
Ganawar da aka tsara za a yi a ranar 12 ga watan Yuni tsakanin Amurka da Korea ta Arewa a Singapore na nan daram, a cewar shugaban Amurka Donald Trump.
Trump ya bayyana hakan ne yayin wata ganawa da ya yi da manema labarai a ofishinsa a daren jiya Asabar.
Shugaban na Amurka ya kara da cewa, mutane sun zura ido su ga ko ganawar za ta kankama, yana mai cewa idan aka cimma matsaya kan kwance damarar makamin nukiliyan na Korea ta Arewa, hakan zai taimakawa yankin na Korea da ita kanta Korea ta Arewa da makwabciyarta ta Kudu da Japan da Amurka da China da ma Duniya baki daya.
A can Korea ta Arewan, kafofin yada labaran kasar a jiya Asabar sun ruwaito cewa, himmatuwar da shugaban kasar Kim Jong Un ya yi kan batun ne, ya sa wannan zama zai kankama.
Shugaban Korea ta Kudu, Moon Jae-in ya gana da takwaran aikinsa na arewa Kim Jong Un, a kan iyakar kasashen biyu mai dauke da dumbin dakaru, inda suka tattauna kan yadda ganawar da Amurka za ta gudana.
Wannan sabon babi na maido da tattaunawar na zuwa ne, bayan da shugaba Trump ya soke ganawar ta Singapore a ranar Alhamis, amma kuma ya sake sauya ra’ayinsa kasa da sa’oi 24.
“Suna so a cimma sabuwar matsaya mai dorewa, idan suka yi hakan, ni a shirye nake tsaf.
" Trump ya ce a ranar Juma'a.
Ana Neman Magance Batun Bindiga a Amurka Wasu na Neman Sarrafa ta a Gida
Wannan fasahar za ta ba jama’a damar yin bindigogi daga cikin gidajensu.
Babban Atoni-Janar din Washington, Bob Ferguson ne ke jagorantar kai karar, ya ce yana da tambaya ga gwamnatin Trump.
“me ya sa gwamnatin ke ba masu manyan laifuffuka damar samun makamai a saukake?
Wadannan bindigogin da za a iya sarrfa da na’urar kwamfuta ba su da rijistar, kuma suna da wahalar tantancewa ko da an yi amfani da na’urar gano karfe, sannan kuma kowa na iya samun bindigar komai karancin shekarun su, ko da ba a duba lafiyar kwakwalwarsu ba, ko kuma tarihin laifuffukan da suka aikata.
Shugaba Trump ya fada a shafin sa na twitter cewa, yana duba wannan batun.
Zanen bindigar da wani kamfanin Texas yayi ya ba duk wani mai na’urar buga takarda ta 3D damar sarrafa wasu bangarorin bindigar ta roba da kayan hada ta ba su wuce ‘yan daruruwan daloli ba.
An Soke Matakin Raba Ya'Ya Da Iyayen Su A Kan Iyakar Amurka
Yau Litinin babban Jami'in kan iyakar Amurka ya yarda cewa hukumomi yanzu haka baza su iya daukan matakin da gwamnatin shugaba Trump yake so a dauka na dokar kin amincewa a tsare kuma gurfanar da dukkan mutanen da ke shigowa Amurka ba bisa ka'ida ba, yayinda jami'ai ke aikin kirkiro da dokar da zata bari a gurfanar da waddanan mutane ba tare da an raba su da iyalansu ba.
Kwamishinan kwastam da kare kan iyakar kasa Keven McAleena ya fadawa manema labarai a jihar Texas dake nan Amurka cewa, ya daina aika tuhume tuhumen da ake wa iyaye kan shigowar su kasar ba bisa ka'ida ba ga mahukunta, bayan da shugaba Donald Trump ya rattaba hanu kan wata doka a makon da ta gabata da zata dakatar da raba iyaye da ya'yansu bakin haure.
McAleena ya jajirce cewa dokar gwamnatin tana aiki duk da kalubalar da ake fuskanta, ya ce kuma yana aiki kan maido da tuhumar bakin hauren dake shigowa.
Shugaba Kim Bai Karya Alkawari Ba - Trump
Korea ta Arewa, ta sake harba wani makami mai linzami kirar Ballistic, matakin da ya saba alkawarin da ta yi wa Shugaba Donald Trump na cewa ba za ta sake gwajin makamin ba.
Korea ta Arewan ta yi alkawarin dakatar da duk gwaje-gwajenta idan Amurkan da Korea ta Kudu suka kammala atisayen hadin gwiwa da suka yi.
Ko da yake, Shugaba Trump ya ce, shi ba ya kallon wannan gwaji a matsayin karya alkawari.
Ya bayyana hakan ne gabanin ya kama hanyarsa ta zuwa taron kasashen da suka fi karfin tattalin arziki a duniya na G 7.
Wani babban jami'i a gwamnatin Korea ta Kudu, ya ce har yanzu, suna fatan akwai kofar tattaunawa tsakanin kasashen biyu.
Ana Nazarin Yin Anfani Da Karnuka Wajen Gano Yanayin Masu Cutar Sukari
Masana suna nazarin yadda za'a iya amfani da karnuka irin wadanda ake horaswa su gano nakiyoyi ko wasu abubuwa masu hadari,haka nan ana iya horasda da su su gano idan masu cutar sukari suna fuskantar hadari idan sukarin yayi kasa ko ya haura a jikin dan'Adam.
Wanda ya gano da wannan hikimar,wani masanin kimiyyar bincike ne Mark Ruefenacht,yace kudin horasda ko wane irin wannan kare zai kai dalar Amurka dubu hamsin, watau kimanin Naira miliyan 20.
Tuni har an rarraba irin wadannan karnukan su dari ga masu fama da cutar sikari.
Suna fatan fadada wannan shiri.
Akwai kamfanonin bincike da suka so saye wannan bincike amma Mark yaki.
Shugaba Trump Zai Gana Da Shugabannin Majalisa Kan Batun Rufe Ma'aikatun Gwamnati
A Yau Laraba ne ake kyatata zaton Shugaba Donald Trump zai gana da shugabannin majalisun tarayyar da ya gayyata zuwa fadar White House a domin ganawa akan harkar tsaron kan iyakar kasar, yayin da wasu ma’aikatun gwmanati su ke a rufe.
Shugaban ya fada a jiya talata cewa, a shirye ya ke daya amince da tattaunawar da zata kawo karshen rufe wasu ma’aikatun gwamnati wanda ya shiga rana ta goma sha daya a sabuwar shekara da muka shiga a jiya daya ga watan Janairu, amma ya dage da cewa duk yarjejeniyar da za a kulla dole ta hada da kudin da za’a gina katanga mai kyau a tsakanin iyakar Amurka da Mexico.
Yanzu haka bayan kwana goma sha daya babu wani ci gaba, shugaban ya nuna alamu cewa a shirye yake ya amince da yarjejeniya a wani sako daya aika ta shafinsa na Twitter.
A ranar Alhamis mai zuwa ne sabuwar majalisar wakilai zata bude, kuma ana kyautata zaton shugabannin ‘yan jam’iyyar Democrat za su gaggauta amincewa da wata doka da zata bada damar sake bude ma’aikatun gwamnati, da dawo da sama da ma’aikatan gwamnatin tarayya 800,000 kan aikin su da kuma biyan su akan lokaci.
Sai dai kudaden da ‘yan majalisar na Democrat za su amince da su a cikin dokar, ba za su hada har da kudaden da shugaba Trunp ke nema na gina Katanga a kudancin iyakar Amurka da Mexico ba.
Ko da yake babu tabbacin cewa majalisar dattawa za ta amince da dokar.
Anya Kuwa Amurkawa Sun Shirya Zaben Mace Shugaba?
'Yar majalisar dattawar Amurka Sanata Kirsten Gillibrand, ta bayyana aniyarta na tsayawa takarar shugabancin Amurka a zaben shugaban kasai mai zuwa.
Tana cikin jerin mata dake neman wannan matsayi karkashin jam'iyyar Demockrat.
A jiya Lahadi ta ayyana nufin nata, wanda zata gabatar da jawabin ta na farko a sati mai zuwa a gaban Otel din Trump International dake birnin New York.
Tace Amurka na bukatar jagora mara tsoro, mai nagarta, wanda kuma bai da tsoron kawo canji ta kowane hali.
Malam Mohammed Nasiru, malami a jami'ar birnin New York, yayi sharhi akan rawar da mata zasu taka a siyasar Amurka a zabe mai zuwa.
wanda yake ganin cewar da sauran lokaci ace mata su shugabanci kasa irin Amurka.
Yana ganin cewar Amurkawa basu shirya zaben macce ta ja ragamar mulkin su ba, idan aka yi la'akari da irin zaben da ya gabata, yadda Hillary Clintor tayi kamfe da kuma irin rawar da ta taka a siyar Amurka, ana iya cewa ita zata ci zaben amma daga baya sai ga akasion hakan.
Nasihu, na ganin cewar kamar da sauran lokaci kamin mata su fara taka gaggarumar rawa a siyar Amurka, kamun kuma ace sauran kasashe a fadin duniya su dauka.
Baba Yakubu Makeri ya tattauna da shi ga kuma yadda firar ta kasance.
White House Da Majlisun Amurka Na Shirin Gana A Yau Bayan Ganwar Jiya
Cijewa da aka samu a kan bukatar shugaba Donald Trump na dala biliyan biyar da miliyan dari shida domin gina katanga a kan iyakar Amurka da Mexico ne ya yi sanadiyar rufe gwamnatin.
Mataimakin shugaban kasa Mike Pence, da ya gana da shugabannin majalisun biyu ya kwatanta tattaunawar a wani sakon Twitter da mai ma’ana, sai dai an kammala tattaunawar ba tare da cimma matsaya ba.
Jim kadan shima shugaba Trump ya aike da wani sakon Twitter yana mai cewa ba a samu wata fahimtar juna ba a yau.
Ita kuwa kakakin majalisar wakilai Nancy Pelosi ta fitar da wata sanarwa a jiya Asabar, inda take cewa wannan matakin rashin hankali da damuwa da Trump ya dauka na rufe gwamnati, yakamata ya zo karshe.
Shekarar 2019 Za Ta Gaji Gyauron Al'amuran Shekarar 2018 -- inji Aminu Sule
Shekarar 2018 ta zo ta kuma wuce da al'amura da dama na farin ciki da kuma na bakin ciki; na alheri da kuma na bala'i.
Sannan an tsoma kafa cikin shekarar 2019 wadda har yanzu ba a tabbatar da abin da za ta zo da shi ba.
To amma ana iya kyautat zaton za ta zo da wasu abubuwan da ake ganin alamunsu tun daga yanzu.
Don haka na tuntubi mai sharhi kan al'amuran yau da kullum a Najeriya, Malam Amin Sule don ya ma na fashin baki da tsokaci kan abubuwan da su ka gabata a 2018 da kuma hasashen abubuwan da ake ganin wata kila su faru a 2019.
Malam Aminu ya ce cikin abubuwan da su ka girgiza shi a 2018 har da zubar da jini da aka yi ta yi a jahar Zamfara, inda wasu 'yan bindiga marasa imani su ka yi ta hallaka mutane ba ji ba gani.
Ya ce zubar da jinin da aka yi ta yi a Najeriya abin takaici ne.
A matakin kasa da kasa kuma, ya ce ya yi mamakin kashe dan jaridan Saudiyya dinnan mai suna Jamal Khashoggi da aka yi a karamin ofishin jadadancin Saudiyya da ke Istanbul na kasar Turkiyya.
Malam Aminu Sule ya kuma ce shirin Shugaban Amurka Donald Trump na janye sojojin Amurka a Siriya ka iya zama alheri a 2019 idan aka tsara shi da kyau.
Ya kuma yaba da shawarar da bangaren al-Barnawi na Boko Haram ya yanke na sassautawa a gwagwarmayarsu.
Ga dai cikakken hirar:
Amurka Da China Za Su Ci gaba Da Tattaunawa Kan Cinikayya
Sanarwar da aka fitar jiya Talata, ta ce sakataren ma’aikatar kudi Steven Mnuchin da jami’in cinikayya Robert Lighizer za su gana da mataimakin Firimiya Liu He a birnin Beijing ranar 30 ga watan nan na Afrilu.
Bangarorin biyu dai za su tattauna kan batutuwan da suka hada da fasahar da juna ke da su da tilasta musayar fasaha da kuma kudaden haraji da ba a karba da kuma kayayyakin amfanin gona.
Fadar White House ta ce mataimakin Firimiya Liu shine zai jagoranci tawagar jami’an China zuwa Washinton a makon gaba domin ci gaba da tattaunawar ranar 8 ga watan Mayu.
Amurka da China sun sha yin tattaunawa tun farkon shekarar nan domin sasantawa kan rikicin cinikayya da ya fara tun shekarar da ta gabata, lokacin da shugaban kasa Donald Trump ya saka harajin Dala biliyan 250 akan wasu kaya da China ke shigarwa Amurka.
Haka kuma ita kanta China ta mayar da martani ta hanyar ‘kara haraji akan kayan Amurka har na Dala biliyan 110.
An Fara Shirin Taron Koli Tsakanin Kasashen Amurka Da Rasha
A cewar wasu mutane biyu dake da masaniya kan shirye-shiryen amma wadanda basa son a ambaci sunayen su.
Ana sa ran wannan taron zai faru ne a a lokacin ziyarar da shugaba Trump zai kai kasashen Turai a cikin Wata mai fita, har ma ana nunin cewa mai yiyuwa ne su hadu kafin babban taron kungiyar tsaron Turai ta NATO da za’ayi ran 11 ga watan Yulin ko kuma bayan ziyarar da shugaba Trump zai kai Biritaniya kwannaki biyu bayan an kamala taron na NATO.
Sai dai fadar White House ta shugaban na Amurka taki cewa uffan kan wannan batu, kamar yadda ita ma Hukumar Tsaron Amurka taki tace komai kan maganar a lokacinda gidan rediyon VOA ya tuntube ta.
Amurka Ta Shiga Rana Ta Goma Da Rufe Ma'aikatun Gwamnatin Tarayya
Yau Litini an shiga rana ta 10 a jere da rufe wasu ma'aikatun gwamnatin tarayyar Amurka, kuma har yanzu babu wata alamar yiwuwar sasantawa, yayin da har yanzu tattaunawa tsakanin Shugaba Donald Trump da 'yan majalisar dokokin tarayyar Amurka ke cigaba da cijewa.
Shugaba Trump na cigaba da bukatar biliyoyin daloli domin gina Katanga tsakanin iyakar Amurka da Mexico.
‘Yan jam'iyyar Demokarat a majalisar dokokin tarayyar Amurka na goyon bayan karin kudi kadan ne saboda tsaron kan iyaka , amma sun ki yarda da batun gina katangar.
Wa'adin kasafin kudin rubu'i daya na gwamnatin tarayyar Amurka ya cika tun ranar 22 ga watannan na Disamba.
Jami’an fadar shugaban Amurka ta White House sun zauna domin cimma matsaya amma hakan bata samu ba.
A ranar lahadi shugaba Trump ya rubuta a shafinsa na twitter cewa, ‘yan jam’iyyar Democrate sun bar gari, kuma basu damu da lafiya da kuma harkar tsaron Amurkawa ba.
An Samu Wata Fashewa a New York
‘Yan sandan birnin New York sun ce a yau Litinin suna tsare da wani mutum, bayan wata fashewa da aka samu a wurin jiran motar fasinja da ke gefen ginin hukumar kula da tashohin ruwa.
‘Yan sandan, sun tabbatar da cewa, wanda ake tsaren da shi na miji ne, wanda shi kadai ya ji rauni a wurin fashewar.
Sai dai hukumomi ba su ba da tabbacin wane irin “abu" aka yi amfani da shi wajen aukuwar wannan lamari ba.
Rahotannin farko sun yi nuni da cewa, fashewar ta auku ne bayan da wani bututu ya fashe.
Tuni dai aka dakatar da zirga zirgar layukan jiragen kasa uku da ke safara a yankin.
Sannan wasu layukan jiragen sun karkata akalar tafiyarsu daga titin da ake kira 42nd Street, wanda ke tsakiyar yankin dandalin Time Square da ke Manhattan, wanda wuri ne da masu yawon bude ke yawan ziyarta.
Sakatariyar yada labarai a Fadar White House, Sarah Huckabee Sanders, ta aike da sako a shafin Twitter, inda ta ce an sanar da Shugaba Donald Trump kan wannan fashewa.
Amurka Za Ta Fara Korar Bakin Haure
Wannan aiki da jaridar Washington Post ta fara rawaitowa, yana auna iyalai dubu biyu a manyan biranen Amurka inda galibin bakin haure ke zama, kamar su Houston, Chicago, Miami da Los Angeles.
Jaridar Post tace ta samu bayanin samamen da za a kaiwa bakin haure ne a wurin wasu jami’an Amurka guda uku da suka nemi a sakaya sunayen su.
Ita kuwa jaridar The Miami Herald ta ambato wasu birane da za a gudanar da kamen da suka hada da Atlanta, Baltimore, Denver, New Orleans, New York da kuma San Francisco.
Trump ya aike da wani sakon Twitter a ranar Litinin cewa Amurka zata fara korar miliyoyin bakin haure da basu da iznin zaman kasar daga mako mai zuwa, amma kuma sai wannan sanarwar tazo ma jami’an migireshin da al’ajabi.
Jami’an gwamnati sun ce an yanke shawarar korar bakin hauren da basu da iznin zama watanni da dama amma kuma jami’an migireshin sun ce ya zuwa farkon wannan mako babu wani batu kamar haka.
Trump Ya Je Biranen Dayton, El Paso Domin Yin Ta'aziyya
Shugaban Amurka, Donald Trump, ya isa Dayton, daya daga cikin biranen da aka kai hare-haren bindiga a karshen makon da ya gabata.
A yau Laraba shugaba Trump, zai kai wata ziyarar garin El Paso na jihar Texas da yake kan iyaka ta kudu maso yammacin kasar, wanda shi ma a karshen makon da ya gabata aka kashe mutum sama da 20.
Mazauna birnin na El Paso sun daura alhakin faruwar wannan lamari akan shugaban kasar saboda irin kalamansa da yake yi, wadanda ke ta da hankali, inda suka bukace shi da kada ya zo.
Jami’an fadar White House sun ce ziyarar ta shugaba Trump da zai kai irin wacce ya saba kai wa a duk lokacin da aka samu irin wannan hari na kan mai uwa da wabi.
A baya, shugaban na Amurka ya kai ziyara Parkland da ke jihar Florida da Las Vegas na jihar Nevada, wadanda duk garuruwa ne da aka kai hare-hare.
Fadar ta White House ta ce, zai kai ziyarar tare da mai dakinsa don jinjinawa wadanda suka fara kai daukin farko da kuma tattunawa tare da iyalai da suke zaman makoki da kuma wadanda suka tsira daga wannan bala’in.
Mai magana da yawun fadar White House, Hogan Gidley, ya fada jiya Talata cewa, Trump yana so ya je wadannan yankuna da suke cikin alhini, domin su yi addu’o’i tare, ya kuma yi musu ta’aziyyar wadanda suka rasa rayukansu.
Amurka: Majalisa Za Ta Fara Sauraren Bahasi Kan Rahoton Mueller
Nan da wasu ‘yan kwanaki masu zuwa ne, majalisar dokokin Amurka za ta fara sauraren bahasi kan rahoton Robert Mueller dangane da binciken da ya yi kan katsalandin din Rasha a zaben shugaban kasar Amurka a 2016.
Zaman sauraren bahasin na zuwa ne yayin da ake ci gaba da nuna matsin lamba kan a fara sharar fagen da za ta kai ga tsige shugaba Donald Trump.
Sai dai Mueller wanda ya sauka daga mukamin shugaban kwamitin da ya yi binciken bayan da ya kammala aikinsa, ba zai ba da shaida a gaban kwamitin da ke kula da fannin shari’a ba a majalisar dokokin ta Amurka.
A ranar Litinin mai zuwa kwamitin zai fara aiki kan sauraren bahasin da ya yi wa take da “darasin da za a koya a rahoton Mueller: Yadda shugaban kasa ya yi wa shari’a katsalandan da sauran laifuka.
Ana Sa Ran Barr Zai Fitar Da Rahoton Muller Ga Jama'a
Kusan shekaru biyu ne Robert Muller ya gudanar da bincike a kan yiwuwar katsaland da ake zargin Rasha da aikatawa a zaben shugaban kasa a shekarar 2016 da kuma sanin ko bayan Donald Trump ya dauki ragamar mulki ya yi shisshigi a cikin aikin binciken.
Barr da rukunin ma’aikatansa sun kwashe sa’o’i a jiya Asabar suna nazarin rahoton Muller da aka hannunta musu da yammacin shekaranjiya Juma’a, binciken da aka kwashe watanni 22 ana gudanarwa.
Hadiman Barr sun ce yana niyari baiwa manyan ‘yan majalisa takaitaccen bayanansa na farko bayan nazari mai yawa a yau Lahadi kuma akwai yiwuwar zai fitar takaitaccen bayanin ga jama’aKusoshi a majalisun kasar, da suka hada da ‘yan adawan Democrats da takwarorin su na Republican na shugaba Trump, sun yi kira da a bayyanar da cikakken rahoton, amma dai akwai shakku ko Barr zai yi hakan.
Trump ya fada a makon da ya gabata cewa bashi da wata damuwa idan aka fitar da cikakken rahoton ga jama’a, amma kuma yace yin haka na hannun Barr ne, wanda ya nada shi ya jagorancin sashen dokokin kasar kuma shine zai yanke shawarar abin da zai fitar ga jama’a.
An Kwarmata Bayanan Ganawar Trump Da James Comey
Comey ya ce ya rubuta bayanan ne jim kadan bayan da suka yi magana da shugaban na Amurka, saboda bai amince da ganawar tasa da shugaban ba.
A cikin bayanan Comey ya rubuta cewa, shugaban ya damu da ikirarin da ake yi na cewa ya hada kai da Rasha domin taimakawa wajen cin zaben shugaban kasa da kuma batun wani faifan bidiyo na Trump da wasu mata masu zaman kansu 'yan kasar Rasha.
A wani bayanin da ya rubuta bayan tattaunawa da Trump a ranar 30 ga watan Maris na shekarar 2017, Comey ya rubuta cewar Trump yace yana kokarin gudanar da mulkin shi amma wannan kazafin na Rasha na neman kawo mishi cikas.
Bangaren shari'a na Majalisa ne dai suka fitar da wannan takardun nuni wanda daga baya manema labarai suka samu.
Harajin Amurka: Za a Fafata a Fagen Kasuwannin Duniya Tsakanin Manyan Kasashe
Kasar China ta yi gargadin cewa za a fuskanci abin da ta kira ‘gagarimin sakamako’ a tsarin cinakayyar duniya, muddun Shugaban Amurka Donald Trump ya aiwatar da shirinsa na sa haraji da kashi 25% kan karafa, dalma kuma da kashi 10% matukar daga kasar waje aka kawo Amurka.
Wang Hejun, Shugaban Ma’aikatara Cinakayyar China ya fada a wani bayaninsa na daren jiya Jumma’a cewa labudda wannan harajin zai yi, abin da ya kira, “matukar illa ga tsare-tsaren kasuwanci da cinakayyar kasashe kamar yadda tsarin cinakayyar duniya na WTO ya tanada, kuma zai kawo rudami sosai ga yanayin cinakayyar duniya kamar yadda aka sani a yanzu.
"Jami’in na kasar China ya ce, “Idan wannan matakin na Amurka ya yi illa ga muradun China, kasar China za ta hada kai da sauran kasashen da abin ya shafa wajen mai da martani don kare ‘yancinsu da kuma muradunsu.
"A halin da ake ciki kuma, Firaministan Canada Justin Trudeu ya ce wannan shirin Trump na sa haraji ba a bin yadda ba ne.
Trudeau ya fadi jiya Jumma’a cewa a shirye ya ke ya kare masana’antun Canada.
“ Kasar Canada ce ta fi shigo da dalma da karafa cikin Amurka.
Bincike Ya Nuna Roba Na Taimakawa Wajen Dumamar Yanayi
Wani binciken da aka gudanar ya nuna cewa roba na taimakawa kwarai wajen dumaman yanayi.
Masana ilmin kimiyya masu rubutu a mujallar nan mai suna PLOS ONE sun fada jiya Laraba cewa leda na fitar da turiri musamman lokacin da hasken rana ya buge ta.
Masanan sun gudanar da binciken su ta hanyar gwaji a kullun akan abubuwan dake da nasaba da roban da ake zuba ruwa ciki, ko kuma ledar da ake sa kayayyakin da aka yi sayayya a kantuna ko kuma wadda aka zuba abinci.
Kamar yadda babban jami’in gudanar da bincike David Karl na Jami’ar Hawaii yake cewa, roba tana a matsayin abinda keda tasiri ga gilashi wanda ake sa ran yana kara dumaman yanayi.
Iskar gas din nan mai launi iri daban-daban da ledan da ake sarrafawa sune kan gaba wajen samar da canjin yanayi
Trump Ya Bijirewa Matsayar Taron G-7
Shugaban Amurka Donald Trump, ya ce ya bai wa wakilansa umurnin cewa kada su rattaba hannu a wata takardar matsaya da aka cimma, a tsakanin kasashe bakwai masu karfin tattalin arziki na G-7 wanda aka yi a Canada.
Trump na nuni ne da sanarwar da Firai Ministan Canada Justin Trudeau ya fitar bayan da shi Trump din fice daga taron kolin.
A wani sakon Twitter da ya wallafa a shafinsa, Trump ya kuma kwatanta sanarwar ta Trudeau a matsayin “mai rauni wacce ke cike da rashin gaskiya.
"Firai Ministan na Canada ya rufe taron ne a jiya Asabar, inda ya ki amincewa ya sauya matsayar da ya dauka ta nuna adawa da harajin da Amurka ta sakawa kayayyakin karafa da dalma na kasarsa ta Canada da na kasashen da ke nahiyar turai.
A jawabin rufe taron, Trudeau, ya bayyana cewa zai dauki matakan maida martani kan matsayar saka harajin da Amurka ta dauka, akan kayayyakinta, nan da ranar 1 ga watan Yuli.
Trump Na Ganawa Da Juncker A Kan Cinikayyar Amurka Da Turai
Juncker zai shigo nan Washington ne da tunanin Kungiyar Tarayyar Turai zata kaucewa rikicin cinikayya ta hanyar fahimtar da Trump ya janye haraji masu tsauri da yake niyar dorawa motocin Turai.
Wannan harajin motoci zai addabi masana’anatar kera motoci ta kasar Jamus da take samun habbaka, sai kuma batun harajin nan da Trump ya riga ya doawa dalama da karafe.
Amma kafin ganawar ta su, Trump yace yana kyautata zaton bangarorin biyu zasu cimma wata yarjejeniya, biyo bayan barazanan da shugaban na Amurka ya yi cewa zai yi karin haraji a kan abokan cinikayyar Amurka.
Da safiyar jiya Talata shugaban Amurka yace “haraji muhimmin abu ne, kana kuma ya yi barazanar yin karin haraji a kan abokan kasuwancin Amurka.
Hukumar zartarwar kungiyar Tarayyara Turai ta mayar da martani a kan harajin da Amurka ta dorawa kayanta, amma kuma harajin da za a dorawa motoci zai sa Turai kara daukar sabbin matakai.
Ana Ci Gaba Da Zanga Zanga Kan Birnin Kudus
Sabbin zanga-zanga sun barke jiya Lahadi a fadin duniyar Musulmi da Larabawa.
Ana boren ne domin nuna rashin amincewa da ayyana Kudus da Shugaban Amurka Donald Trump ya yi a matsayin babban birnin Isra'ila.
Jami’an tsaron Lebanon sun yi amfani da ruwan zafi da barkonon tsohuwa a wajen ofishin Jakadancin Amurka da ke birnin Beirut.
Matakin kokari ne na dakatar da ‘yan Lebanon da Falasdinawa masu zanga-zanga wadanda su ka yi ta jifa kan ofishin Jakadancin.
Yayin zanga zangar, masu boren kona wani mutum-mutumin Trump, da tutocin kasashen Amurka da Isra’ila.
A kasar Indonesiya, wadda ta fi yawan Musulmi a duniya, dubban mutane sun yi ta zanga-zanga a harabar ofishin jakadancin na Amurka da ke Jakarda, babban birnin kasar.
Haka kuma an yi zanga-zangar a kasashe irin su Jordan da Turkiyya da Pakistan da Malaysia da Masar da kuma yankin kasar Falasdinu mai makwabtaka da Isra’ila.
Firaministan Isira’ila Benjamin Netanyahu ya yi Allah wadai da abin da ya kira munafurcin wadanda su ka yi suka kan shawarar da Trump ya yanke.
Natanyahu bayyana hakan ne gabanin ya bar kasarsa jiya don ganawa da Shugabannin yankin Turai.
An Tuhumi 'Yan Kasar Rasha 13 Da Kamfanoni 3 Da Katsalandan A Zaben Amurka
A cikin takardar tuhumar da masu taimakawa gwamnatin tarayya tantance laifi suka bayar, an yi zargin cewa, wani kamfanin nazarin hanyar sadarwar internet dake da cibiya a Rasha, wanda kuma yake da alaka da Kremlin, da ma'aikatansa goma sha biyu sun gudanar da wadansu ayyuka da nufin yin katsalandan a zabe, da kuma tsarin siyasar Amurka daga shekara ta dubu da dari biyu da goma sha hudu zuwa zaben shugaban kasa na shekara ta dubu biyu da goma sha shida.
An hakikanta cewa, kamfanin ya taka muhimmiyar rawa a katsalandan din da ake zargin Rasha da shi a zaben shugaban kasa, ta wajen yin aiki da shafunan sadarwa na boge, da biyan masu amfani da hanyar sadarwar internet da wadansu hanyoyi da nufin karkata sakamakon zaben don shugaba Donald Trump  ya sami galaba.
An kuma tuhumi mai daukar nauyin cibiyar nazarin ta hanyar internet, wani dan kasuwar kasar Rasha Yevgeniy Prigozhin, da wadansu kamfanoni biyu dake karkashin ikonsa,Concord Management da Consulting and Concord Catering.
Takardar tuhumar ta bayyana cewa, Prigozhin da cibiyoyin kasuwancinsa.
sun bada makudan kudi ga kamfanin nazarin hanyar sadarwar internet da nufin yin katsalandan a zaben da aka gudanar a Amurka cikin shekara ta dubu biyu da goma sha shida.
Amurka Ta Dau Matakin Rikita Wani Tsarin Sayar Da Man Iran
Yayin da Amurka ta dau matakin rikita wani tsari na sayar da man Iran, wadda ta zarga da daukar nauyin harkokin ta’addanci, har ila yau Shugaba, Donald Trump, ya bayyana kwarin gwiwarsa kan yiwuwar shiga amfani da hanyoyin diflomasiyya da Iran.
“Su na son a tattauna.
Su na son cimma yarjajjeniya," abin da Trump ya gaya ma manema labarai kenan a ofishinsa, bayan da aka tambaye shi kan sabbin takunkumin da Hukumar Baitulmalin Amurka ta sanar da kakaba su ma Iran, da kuma ko shin ya na da niyyar ganawa da Shugaban Iran, Hassan Rouhani, a babban taron Majalisar Dinkin Duniya na wannan watan.
Shugaba Trump ya jaddada cewa ba canjin gwamnati a Iran Amurka ke sha’awa ba.
“Su na da matukar sukuni, kuma ina ganin za su zo su yi amfani da wannan sukunin," a cewar Trump a jiya Laraba.
Duniya Ta Barke Da Murnar Shiga Sabuwar Shekara
Jiya Lahadi mutanen Birnin New York, kamar sauran manyan biranen kasashen duniya, sun jure masifar sanyi mai ratsa jiki wajen tarbon sabuwar shekara.
Haka su ma mazauna kasashen da ke yankin Gabashin Asiya da masu kai ziyara, sun marabci shekara ta 2018 da wasan hasken wuta da kuma shagugula.
Dubban mutane sun taru a gabar ruwa ta Victoria Harbor da ke Hong Kong don kallon wasan hasken wuta mai tafiya da kade-kade da raye-raye na tsawon minti 10, wanda ya hada da abin da aka yi lakabi da “taurari masu gudu" da aka harbo su daga rufin gine-gine.
A Jakarta babban birnin Indonesiya, rukunonin amarya da ango har sama da 400 ne aka masu auren bai daya, wanda hukuma ke daukar nauyi kowace shekara.
New Zealand, Australia da sauran kewayen yankin tsibiran Pacific dai na daya daga cikin wuraren da su ka fara shiga shera ta 2018.
Mutane kusan miliyan 1.
5 ne su ka taru don kallon wasan hasken wuta mai kalar bakan gizo a sananniyar gadar nan ta gabar ruwa da ke birnin Sydney da kuma gidan shagulgula a yayin da kasar ke bukin halatta auren jinsi da aka yi.
A Amurka dai, jami’ai a Birnin New York sun bayar da sanarwar cewa za su yi amfani da tsarin bincike mai matakai biyu, da girke sojoji a saman gine-gine da katse wasu hanyoyi da kuma amfani da wasu karnuka na musamman don kare dandalin Time Square, yayin da mutane kimanin miliyan biyu su ka taru don kallon jefa wani kallon da akan yi shekara-shekara.
Trump Bashi Da Cikakkiyar Tarbiyyar Da Zai Iya Shugabancin Amurka
Tsohon shugaban Hukumar Binciken Manyan Laifukka ta Amurka ta FBI, James Comey yace shugaba Donald Trump baya da “cikakkiyar tarbiyya da kamun kan da zai iya shugabancin Amurka, kuma akwai shedar dake nuna cewa shugaban ya taba yunkurin hana doka tayi aikinta.
"Haka kuma Comey ya zargi shugaba Trump da cewa “shi ba mai iya fadar gaskiya bane.
"Duk wadanan kalaman na Comey suna zuwa ne a cikin hirar da tashar telbijin ta A-B-C tayi da shi ne a jiya, yayinda ake dab da fitowa da wani sabon littafin da ya rubuta da zai nuna rawar da ya taka wajen binciken rawar da Rasha ta taka a zaben shugaban kasan Amurka na shekarar 2016 da wanda ya gudanar game da sakkonin email na ‘yar takara jam’iyyar Democrats watau Hilary Clinton da kuma zantawarsa da shugaba Trump a bara kafin shi Trump din ya kore shi daga mukaminsa na shugabancin FBI.
Trump dai ya musanta akasarin duk wadanan zarge-zargen na Comey, ciki harda wanda yayi na cewa ya kori Comey ne don ya ki tsaida binciken da yake yi akan tsohon mashawarci kan harkokin tsaro, Michael Flynn.
Shugaban Amurka Yace Duniya Na Yiwa Tsarin Dokar Shige Da Ficenta Dariya
A wasu rubuce-rubuce da ya kafe a shafinsa na Twitter, Trump ya ce, bai kamata mu bar wadannan mutanen su mamaye kasar mu ba….
’ yana mai nuni da cewa tsarin Amurka ba ya bin kyawawan manufofin shige da fici da kuma doka da oda.
Shugaban na Amurka yayi ikirarin cewa yanzu duniya na yiwa tsarin shige da ficen Amurka dariya, ya ce ba a yiwa wadanda suka shigo kasar bisa kai’ida, suna kuma cigaba da jiran takardunsu shekara-da-shekaru adalci ba.
Kungiyar kare hakkokin jamm’a ta Amurka da ake kira American Civil Liberties Union da turanci, ta maida martani akan sakonnin na Trump, tana mai cewa tsarin da Trump ke so ya bi ya sabawa tanadin da kundin tsarin mulkin Amurka yayi akan kare jama’a.
Dan Ra'ayin Rikau, Kavanaugh Ya Zama Alkali a Kotun Kolin AMurka
Majalisar Dattawan Amurka ta kada kuri'ar amincewa da Brett Kavanaugh a matsayin alkali a kotun kolin Amurka, bayan an shafe makwanni ana tafka takadda kan zarge-zargen da ka masa na yunkurin yin fade, da halayyansa, da kuma zafin rai.
An amince da nadin alkali Kavanaugh a babban zauren Majalisar Dattawan Amurkar da kuri'u 50 akasin 48.
Sanata Steve Daines mai wakiltar Montana bai samu zuwa ba, saboda ya na wurin bukin daurin auren diyarsa.
Wannan ya sa Sanata Lisa Murkowski mai wakiltar Alaska, wadda ada ta yi niyyar kada kuri'ar rashin amincewa, ta canza kuri'arta daga ta rashin amincewar zuwa, abin da ake kira, "kuri'ar kasancewa," wanda wannan wani tsari ne mai hada kuri'ar Sanatan da ya yi niyyar kadawa amma bai samu zuwa ba, da kuri'ar Sanatan da ya ke zauren, amma bai amince ba, su kasance kuri'a guda ta amincewa, muddun Sanatocin biyu sun yadda.
Bayan kada kuri'ar amicewar, Shugaban Amurka Donald Trump ya fada ta kadar twitter cewa ya yaba tare kuma da taya Majalisar Dattawan murnar amicewa da alkali Brett Kavanaugh, wanda ya kira "Shahararre.
Trump Ya Zake Kan Gina Katanga A Kan Iyakar Amurka Da Mekziko
Shugaban Amurka Donald Trump ya zake kan bukatarsa ta gina katanga a kan iyakar Amurka da Mexico.
A yayin da 'yan Dimokarat kuma ke cigaba da kin goyon bayan abin da su ke kira mataki mai tsada da kuma rashin inganci.
Yau dinnan Litini, aka shiga rana ta 24 da rufe wasu ma'aikatun gwamnatin tarayya.
Da daren jiya Lahadi Trump ya yi rubuce-rubuce a shafinsa na twitter, inda ya ambaci maganan wani dan ra’ayin rikau Pat Buchanan; inda Buchanan ya yi kira ga Trump ya yi amfani da ikonsa na Shugaban kasa, ya kafa dokar ta baci dan ya sami kudin gina katangar.
Sai Trump ya dora akai da nasa bayanin cewa, “‘Shahararrun mutanen kasarmu na bukatar cikakken tsaro a kan iyakarmu yanzun nan!"Jiya Lahadi, wani aminin Trump daga cikin 'yan majalisar dattawan Amurka ya yi kira gare shi da ya bude ma'aikatun a kalla na wuccin gadi sannan ya sake gwada tattaunawa da 'yan Dimokarat.
Yau Za A Tabka Wani Irin Sanyi Mai Tsanani A Amurka
Yau Jumma’a za a yi wani irin sanyin da ba a taba yi ba, wanda zai yadu a fadin yankin tsakiyar yammacin Amurka da kuma yankin gabar gabashin kasar, kwana guda kawai bayan da wata mummunar guguwa mai baza dusar kankara, wadda ta jibga dusar kankara da iska mai tsanani da ambaliyar kankara duk a yankin tekun Atilantika.
Yanayi mai cike da iska mai tsananin sanyi zai addabi wasu manyan biranen Amurka wajen 25 inda ake kyautata zaton za a tabka sanyin kasa da 40 a ma’aunin Celsius a yau Jumma’ar – wanda hakan ba kawai yanayi ne mara dadi ba, mai hadarin gaske ne.
Masu tunanin samun taimako a Florida za su sha mamaki.
Da kayar ma ma’aunin ‘tamomita’ ya kai Celsius 10 a biranen da ma aka sansu da zafi kamar su Tampa da Orlando.
An gargadi miliyoyin mutane kan mummunar iska mai baza dusar kankara.
An rufe makarantu da ofisoshi, an soke dubabban tafiye-tafiyen jiragen sama kuma tuni masu ayyukan ceto ke ta fadi-tashin ceto wasu mutane da su ka makale.
Dubban gidaje basu da wutar lantarki.
Zuwa yanzu an samu mace-mace masu nasaba da wannan matsala har 14.
Amurkawa Na Zaben Rabin Wa'adi
A yau Talata Amurkawa sun dunguma zuwa rumfunan zabe domin kada kuri’unsu a zaben sabbin ‘yan majalisar dokoki, zaben da ake ganin har ila yau zai yanke hukunci kan irin kamin ludayin shugabancin Donald Trump, lamarin da ya raba kawunan masu kada kuri’un.
Kujerun majalisar wakilai 435 ake takararsu, sannan ana takara akan kujeru 35 cikin 100 na majalisar Dattawa, baya ga haka akwai kujerun Gwamnoni 36 cikin jihohi 50 da su ma ake takara akansu.
Kwararru a fannin tattara ra’ayoyoin jama’a sun ce akwai alamu da ke nuna cewa jam’iyyar Democrat ta karbe rinjayen majalisar wakilai.
‘Yan jam’iyyar ta Democrat na bukatar lashe kujeru 23 ne kacal kafin su karbe ikon majalisar ta wakilai.
Su dai ‘yan jam’iyyar ta Republic, sun dogara ne da yekuwar shugaba Trump ta neman goyon baya, a kokarin da suke yi na ci gaba da rike rinjayen majalisar dattawa da suke da shi na kujeru 51 yayin da ‘yan Democrat ke da 49Daga cikin kujerun majalisar ta dattawa 35 da za a yi takarar su, ‘yan Democrat na da 26 yayin da ‘yan Republican ke da tara.
Shugaba Trump Zai Yi Amfani Da Karfin Mulki
Yanzu haka lauyoyin gwamnatin Amurka sun himmatu sosai a kokarin da suke yi, na cika wa’adin umarnin kotu da ta bayar na zuwa yau juma’a da yamma, da su bada hujjojunsu na saka tambayar ko mutum dan kasa ne ko ba dan kasa ba, a cikin tambayoyin kidayar ‘yan-kasa da za’a yi a shekarar 2020, ko ta yanke cewar bata bukatar a saka tambayar da ka iya kawo rudani a cikin jerin tambayoyin da suke kunshe a takardar kidayar.
Wasu kotunan tarayya da kuma jihohi da suke kalubalantar matakin da gwamnatin Trump ta dauka na ta saka tambayar ko mutum dan kasa ne ko ba dan kasa ba, a kidayar jama’a suna neman kotu ta fayyace musu matakin.
Bayan da ma’aikatan shari’ar da na cinikayya na Amurka kawai suka ce sun janye abinda tun farko suka amince, ba zasu saka tambayar ko mutum dan kasa ba ne ko ba dan kasa ba a cikin takardun tambayoyin.
Sai dai kotun kolin Amurka tuni ta yanke hukunci cewa hujjojin da gwamnati ta bayar domin saka tambayar dan kasa ba su gamsar ba, na hakikanin bayanan dalilin abinda ya kamata a tambaya lokacin kidayar jama’a a Amurka da ake yi duk bayan shekaru goma.
Ba Zan Tafi Tattaunawa Da Dogon Buri Ba: Trump
Shugaban kasar Amurkan ya shaidawa tashar talabijin ta CBS News cewa, “ zan tafi ba tare da tsammanin wata ci gaba mai ma’ana ba, ba zan tafi da wani dogon buri ba.
"Trump yaki bayyana gurin ganawar da ta kasance irinta ta farko tsakanin shugabannin na kasashen duniya, sai dai ya yi alkawarin cewa, babu wani mugun abu da ganawar zata haifar.
Trump da Putin sun tattaunawa a lokutan baya a gefen tarukan kasa da kasa.
Ganawar da Trump zai yi da Putin tazo ne bayan kwanaki uku da kwamitin bincike na musamman da Robert Mueller ke jagoranta ya tuhumi jami’an leken asirin kasar Rasha goma sha biyu, bisa zargin katsalandan a zaben shugaban kasar Amurka na shekara ta dubu biyu da goma sha shida da nufin taimakawa Trump ya lashe zaben.
Rasha bata da yarjejeniyar tasa keyar mai laifi da Amurka, sabili da haka ana shakkun zata mika jami’an ga Amurka domin a shari’anta su.
Mai Bincike Na Musamman Ya Kara Tuhumar Mutane Biyu Da Suka Yiwa Trump Kemfen
A jiya alhamis ne mai bincike na musamman, Robert Mueller, ya gabatarwa da kotu takardun karin tuhuma a kan tsohon shugaban yakin neman zaben shugaba Trump, wato Paul Manafort, da wani jami'in yakin neman zaben na Trump mai suna Richard Gates.
Tuhume-tuhumen da a yanzu suka kai har 32, sun karu da wata tuhumar kin biyan haraji, da aikata zamba don karbar rance a banki.
Da ma tun fari an tuhume su da laifuffukan batar da sawun kudade, sai kuma kin yin rajista a matsayin wakilin kasar waje dangane da ayyukan da suka yi na kare muradun 'yan siyasa masu goyon bayan kasar Rasha a Ukraine.
Sabbin laifuffukan da ake zargin sun aikata sun hada da cewar tare da taimakon Gates, Manafort ya batar da sawun kudi fiye da dala miliyan 30 ta hanyar rarraba su a cikin wasu bankuna na kasashen waje, ya kuma yi amfani da wannan dukiya da ya boye wajen gudanar da rayuwa irin ta bushasha anan Amurka ba tare da biyan kudin haraji na wadannan kudaden da yake samu ba.
Dukkansu biyu dai sun batar da sawun kudaden da suka samu daga ayyukansu a Ukraine da cewa basussuka ne, domin su kaucewa biyan haraji kan kudaden.
Haka kuma an yi zargin cewa sun gabatar da takardun neman basussuka ga bankuna, inda suka kara yawan kudaden da suke samu na zahiri domin bankunan su ji dadin ba su rance.
Takardar tuhumar ta ce sunyi anfani da wadannan kudaden wajen sayen gidaje, tare da kawata wadanda suke dasu, yayin da shi ko Gates yayi amfani da wasu bangaren kudin nasa ne wajen biyan kudin makarantar yaransa.
Manafort da Gates sun ki amsa laifuffukan farko da aka tuhume su da aikatawa a watan Oktoba na 2017.
Shugaba Trump Ya Mayarwa Jakadan Birtaniya A Amurka Da Martani
A jiya litinin ne Shugaban Amurka Donald Trump, ya ce ba zai kara ma'amala da jakadan Burtaniya a Amurka ba, bayan da jakadan ya kwatanta Trump din da "dakiki," "matsorace," kuma "marar kwarewa," sannan gwamnatinsa kuma "rikitacciyar da babu kamarta.
""Ni ban ma san wannan Jakadan ba," abin da Trump ya fada kenan game da jakada Kim Darroch.
Ya kara da cewa, "to amma ba a ma son shi, ko kulawa da shi a cikin Amurka.
"Yayin da muryar Amurka ta tambayi fadar white house ko sun rubuta wa offishin jakadancin Burtaniya wasikar martani, sai fadar da White House ta ce a tuntubi Ma'aikatar Harkokin Wajen Amurka, wadda ita kuma ta ce a koma ga fadar ta White House.
A halin da ake ciki kuma, kasar Burtaniya na ta fadi tashin gano wanda ya kwarmata wadannan sakonnin harkokin diflomasiyya na Darroch kama daga Washington zuwa kasarsa, Ingila.
Wani Hadimin Shugaba Trump Ya Sake Amsa Laifi A Binciken Katsalandan Din Rasha
Yayin da su ke fuskantar karin matsin lamba daga mai bincike na musamman Rober Mueller, tsohon Shugaban kwamitin yakin neman zaben Trump Paul Manafort da kuma wani tsohon hadimin Trump Rick Gates, sun dau mabambantan matakai jiya Jumma’a, inda Gates ya amsa cewa ya aikata rashin daidai har sau biyu shi kuma Manafort ke fuskantar karin tuhumce-tuhumce a binciken da ake yi game da katsalandin din Rasha a zaben Amurka.
Gates, dan shekaru 45 da haihuwa, ya gurfana gaban kotun tarayya a Birnin Washington DC, don ya amsa laifi a masa rangwame kan zargin hada baki a cuci Amurka, da kuma zargin shata karya ga Hukumar Bincike ta FBI da mai bincike na musamman ranar 1 ga watan Fabrairu, yayin tattaunawar yarjajjeniyar amsa laifinsa a ofishin mai bincike, MuellerA matsayin wani bangare na wannan yarjajjeniyar ta amsa laifi, Gates zai bai wa mai bincike na musamman Mueller hadin kai a binciken da Mueller ke yi kan ko shin kwamitin yakin neman zaben Trump ya hada baki da Rasha.
'Yan Jami'iyar Democrat Sun Zargi 'Yan Republican Da Sauya Bayanan Sirri
Manyan ‘yan jam’iyar Democrat a kwamitin Majalisar dokokin Amurka da ke kula da fannin tattara bayanan sirri, sun zargi mambobin kwamitin ‘yan Republican da sauya wasu bayanai da ke cikin wasu takardun da ke dauke da matsayar da aka cimma, kafin su aika Fadar White House ta shugaban Amurka.
‘Yan Democrat sun ce kamata ya yi, su aika da takardun da aka gabatar aka kuma amince da su a gaban majalisar, wadanda aka kada kuri’a akansu.
An yi zargin cewa takardun wadanda Fadar ta White House za ta iya fitar da su a yau Alhamis a baina jama’a, suna dauke da bayanan ma’aikatar shari’ar kasar, wadanda suka bayyana son kai da aka nunawa shugaba Trump.
Dan majalisar wakilai, Adam Schiff ne ya bayyana a wata wasika da ya aike wa shugaban kwamitin Devin Nunes a jiya Laraba cewa, ‘yan Democrat sun gano cewa an sauya bayanan da ke cikin takardun, lamarin da ya kwatanta a matsayin “mai ta da hankali.
"Sai dai wani mai magana da yawun Nunes din ya fitar da wata sanarwa da ke nuna cewa, an “dan yi sauyi" a kwapin da aka aika wa Fadar White ta Shugaban Amurka.
Sanarwar ta kara da cewa, ‘yan Democrat din suna so ne su kau da hankalin jama’a daga kan batun cin zarafin da ke cikin takardun.
Ivanka Trump Ta Kai Gangamin Bunkasa Tattalin Arzikin Mata Ivory Coast
‘Yar shugaban Amurka Donald Trump kuma mai bada shawara a fadar White House Ivanka, tana kan hanyarta zuwa kasar Ivory Coast a ci gaba da ziyarar kwanaki hudu, da zummar habbaka harkokin kasuwancin mata a yankin Afrika ta YammaIvanka Trump da take baiwa mahaifinta sahawara a kan tattalin arziki, ta fara yada zango ne a babban birnin kasar Habasha Addis Ababa a ziyararta ta Afrika da ta fara a ranar Lahadi, inda ta sanar da wasu shirye shiryen miliyoyin daloli da gwamnatin Amurka zata taimakawa mata masu kasuwanciA jiya Litinin Ivanka Trump da David Bohingian mukaddashin shugaban hukumar saka jari a kasashen waje (OPIC a takaice suka sanar da wannan shirin da ake kira "2X Afrika", da zai samar da dalan Amurka biliyan daya da kuma saka jarin dala miliyan 350 kai tsaye a kamfanoni da gidaniyoyi da mata suka mallaka ko suke jagoranci, wanda zasu yi aiki mai inganci ga ci gaban mata a matsayin kasa da kasa a cikin Afrika.
Da yammacin ranar Lahadin, Ivanka Trump ta gana da shugaban Habasha Sahle-Work Zewde, inda suka tattauna kan batun sauyi a Afrika da zai kai ga kara ba mata dama a nahiyar.
Ta kuma tatttuan batun ci gaban mata da firai ministan kasar Abiy Ahmed, inda ta yaba masa a kan kara yawan mata dake rike muhimman mukamai a gwamnatinsa.
Jagoran Binciken Katsalanda A Zaben 2016 Zai Yiwa Shugaba Trump Tambayoyi
Mai bincike na mussaman akan zargin shishigin da aka ce Rasha ta yi a zaben shugaban kasar Amurka na shekarar 2016 ya gana da Lauyoyin da ke wakiltar shugaba Donald Trump akan yin hira da shugaba Trump.
Bangarorin biyu sun gana a watan da ya gabata , amma mutanen da ke da masaniya ko fahimta akan lamarin basu bada bayani ko za’a yi hirar ba.
Tsohon darectan FBI, hukumar dake binciken manyan laifuka, Robert Mueller, na ta yin binciken wata da watanni da ya yi sanadin tuhumar mutane hudu, ciki har da wani wanda ya taba yi wa Trump manajan kamfe Paul Manafort da tsohon mai bada shawara akan harkokin tsaro, Michel Flynn.
Masu binciki na duba ko Shugaba Trump ya nemi lalata binciken FBI bayan da ya kori tsohon darektan hukumar ta FBI, James Comey, daga aiki
Jeff Sessions Atoni Janar Na Amurka Ya Bude Wa Shugaba Trump Ido
Atoni Janar na Amurka Jeff Session ya yiwa shugaba Donald Trump tsayin daka jiya Laraba bayanda Trump ya ce abin kunya ne da Sessions ya yi kira da a gudanar da bincike na cikin gida kan yadda jami'an shari’a suka nemi izinin sawa tsohon hadimin yakin neman zaben Trump ido.
A wata ja in ja ta ba sabanba a bainar jama'a tsakanin shugaban Amurka da daya daga cikin jami'an majalisar zartaswar da ya zaba,Sessions ya ce zaben babban jami'in ma'aikatar shari'a ya gudanar da binciken abu ne da ya dace domin tantance ko hukumar bincike manyan laifuka ta Amurka ta yi ba daidai ba yayin neman izini daga kotu na sawa tsohon hadimin Trump Carter Page ido.
Sission ya ce, muddin shi ne babban lauyan gwamnati zai ci gaba da gudanar da aikisa da mutumci, kuma ma'aikatar zata ci gaba da gudanar da ayyukanta ba sani ba sabo bisa ga kundin tsarin mulkin kasa.
Trump ya shafe watanni yana yiwa Sessions shagube sai dai bai kore shi ba, tunda Session ya janye kansa daga sa ido kan hukumar dake binciken batun katsalandan da da ake zargin Rasha da yi a zaben shugaban kasa na shekarar 2016, sabili da huldarsa da jakadan Rasha a Amurka, Sergey Kislyak, a lokacin yakin neman zabe.
Janye kansa da Session ya yi daga batun ya sa aka zabi Robert Mueller ya shugabanci kwamitin bincike na musamman, wanda binciken da yake gudanarwa kan alakar ofishin yakin neman zaben Trump da Rasha ya dabaibaye gwamnatin Trump.
'Yan Majalisar Wakilan Amurka Zasu Ci Gaba Da Jin Bahasi Akan Binciken Rasha
Kwamitin shari’ar majalisar wakilan Amurka zai ci gaba da zaman jin bahasi yau Alhamis akan rahoton mai bincike na musamman Robert Muller game da yiwuwar katsalandan Rasha a zaben Amurka, amma in dai ba an sami wani canji ba daga baya, Atoni Janar William Barr ba zai bayyana gaban su ba don bada bahasi.
Ma’aikatar shari’ar Amurka, ta fada a daren jiya Laraba cewa, shirin da shugaban kwamitin, dan majalisa Jarrold Nadler ya yi na sa ‘yan kwamitin su yi wa Barr tambayoyi bai dace ba, ma’aikatar ta kuma ce har yanzu Barr na farin cikin ya gana kai-tsaye da ‘yan kwamitin akan tambayoyin da za su yi masa game da Mueller.
Jiya Laraba Barr ya kwashe sa’o’i da dama yana ba da bahasi a gaban wani kwamiti na ‘yan majalisar dattawan kasar akan matakin da ya yanke na cewa ba a hana ruwa gudu ba a gudanar da binciken, da kuma yadda bai bayyana karshen rahoton Mueller akan katsalandan Rasha a zaben shugaban kasa na shekarar 2016 da kyau ba.
Mahukuntan Amurka Suna Tuhumar Wata ‘Yar Rasha
An kama Maria Butina, wata mai kare hakkokin mallakar bindiga dake da alakar kud-da-kud da kungiyar kare muradan mallakar bindiga ta kasa ranar Lahadi akan zargin cewa, wata ‘yar kasa mara rijistar na aiki a Amurka ba tare da ta sanar da hukumomin shara’ar kasar ba, kamar yadda doka ta tanada.
Ana zargin Butina, ‘yar shekaru 29 da haihuwa, da yin aiki a sirrance da masu fada-a-ji a Amurka da kuma, kutsawa cikin harkokin kungiyoyin siyasar Amurka, kamar NRA, da zummar cimma muradan Rasha a Amurka.
A cewar sanarwar tuhumar, Butina ta yi wasu ayyuka bisa ga umurnin wasu manyan jami’an gwamnatin Rasha.
Sai dai sanarwar bata bayyana sunayen jami’an na Rasha da take yiwa aiki ba.
Ofishin Jakadancin Amurka A Nijar Ya Shirya Liyafar Bukin 'Yancin Kai
Da yake jawabi a yayin wannan buki d ya sami halartar jami'an gwamnatin Nijer jakade Eric Whitaker ya yabawa abinda ya kira kyakkyawar huldar dake tsakanin Nijer da Amurka, kasashen da yace suna da alkibla guda wajen aiyukan bunkasa demokaradiya, da ayyukan samarda tsaro, da habbaka tattalin arziki.
A watan Janairu ta wannan shekarar, 2018, gwamnatocin biyu suka kaddamar da wadansu manyan ayyukan inganta rayuwar jama’ar Nijer musamman a yankunan karkaka, ta hanyar wani shirin da ake kira MCCompact da aka warewa milyan 437 na dallar Amurka, banda miliyan 18 da Amurka ta talllafawa Nijer domin yaki da masassarar cizon sauro.
MatasaJamhuriyar Nijer na daga cikin kasashen dake kan gaban wadanda Amurka ke taimakawa matasa kamar yadda wadansu bayanai ke nuna cewa, matasan wannan kasa sama da 500 ne suka mori wani tsarin samarda madogara baya ga dimbin wadanda suka samu horo albarkacin shirin nan na YALI dake karfafawa matasan Afirka guiwa domin ciyarda al’umar wannan nafiya sama.
Ta'addanciJakaden Amurka a Nijar ya bayyana cewa,yaki da ta’addanci domin samarda tsaro a Nijer da sauran kasashe makwafta na daya daga cikin muhimman abubuwan da suke ciwa Amurka da kuma Jamhuriyar Nijar tuwa a kwarya a halin yanzu.
Jakaden Eric Whitaker yace, gwamantocin kasashen biyu na da cikaken hadin kan da zai basu damar nasarar cimma wannan guri.
Ya kuma jajantawa dukan jama’ar da suka rasa ‘yan uwansu a dalilin yaki da ta’addanci.
Ya kuma jadada cewa, Amurka za ta ci gaba da taimakawa wannan kasa a dukkan fannonin da ta saba yi dommin kyautata rayuwar jama’a…Saurari rahoton da wakilinmu a birnin Yamai Souley Moumouni Barma ya aiko mana.
Wani Da Ba Direban Jirgi Ba, Ya Dauki Jirgi Kuma Ya Fadi Da Shi
Babban jami’in 'yan sandan karamar hukumar Pierce ya fada a wani sakonsa na Twitter cewa dan shekaru 29 da haifuwar kuma ma’aikacin kamfanin jirgin saman, ya dauki jirgin ne mai tagwayen inji daga filin saukar jiragen sama na kasa da kasa na Takoma dake birnin Seattle.
Babban dan sanda ya kwatanta wannan lamari da kisar kai.
Masu kula da zirga zirga jiragen sama sun ce sun ji ana kirarsa da suna Rich, ana ce masa ya sauka da jirgin.
Conostance von Muehlen shine babban jami’in aikin kamfanin jiragen sama na Horizon Air, ya fada a sakonsa na Twitter yana mai cewar muna mika ta’aziyarmu ga iyalan mutane dake cikin jirgin da ma ma’aikatarmu na Horizon Air da Alaska Air.
Sai dasi kamfanin na Horizon Air bai bayyana sunan mutumin da ya mutu a cikin hatsarin jirgin na yammacin jiyan ba.
Yau Amurka Ke Bukin Samun 'Yan-cin Kai Daga Mulkin Ingila
Shugaba Trump ya sanar da cewa, za a gudanar da sarawar, da ake yi wa Amurka, don nuna muhimmancin karfin ikon sojojin kasar, kuma za a nuna jawabinsa daga kan matakalar benen Lincoln Memorial.
A yau Alhamis, Amurka ke bukin zagayowar ranar samun ‘yancin ta, a lokacin da ake wasan harba wuta, a sama da dare da ake kira Fireworks a turance, iyalai da abokan arziki kuma, su tattaru don bikin ranar a fadin kasar, bayan haka, shugaba Donald Trump, zai yi wani dan jawabi ga al’ummar kasar.
Bukukuwan ranar 4 ga watan Yuli, na tunawa, da lokacin da Amurka, ta ayyana samun 'yancin kai daga Ingila, a shekarar (1776).
A babban birnin kasar, wato Birnin Washington, bukin ranar ya janyo dubban mutane, zuwa wurin da ake kira National Mall a birnin.
Jiya Laraba, Trump ya rubuta a shafinsa na twitter cewa “za a yi bukin da ba a taba yin irin sa ba.
Gobe Laraba Amurka Ke Makokin Tsohon Shugaba Bush
Shugaban kasar Amurka na 41 wanda shi ya kawo karshen yakin cacar baki, ya kuma jagoranci yakin da ya tilastawa Sadam Hussein ficewa daga Kuwait a shekarar 1991.
Mutane biyu da suka yi aiki karkashin gwamnatinsa, tsohon sakataren harkokin wajen Amurka James Baker da tsohon sakataren tsaron Amurka kuma mataimakin shugaban kasa Dick Cheney, sun bayyana gidan talabijin na Fox News ranar Lahadi.
Inda Baker ya bayyana Mista Bush a matsayin daya daga cikin shugabannin masu kyau da suka yi mulkin Amurka wa’adi daya tal.
Tsohon babban shugabannin hafsoshin soja kuma mai baiwa shugaban kasa shawara kan harkokin tsaro Colin Powell, ya ce shugaban kasar na 41, kuma matuki jirgin sama lokacin yakin duniya na biyu, ya san illar yaki don haka yake kokarin ganin baiyi amfani da sojoji ba a yakin Gulf na farko.
Jiya litinin aka ajiye gawar Bush a Majalisar Dokokin Amurka wadda zata kasance a can har zuwa gobe Laraba, inda za a gudanar da babbar karramawa ta kasa a majami’ar National Cathedral, kafin a mayar da gawarsa zuwa jihar Texas inda za a binneshi a ginin dakin karatunsa ranar Alhamis.
Yanayi Mai Kama Da "Jaura" Na Ratsawa Ta Cikin Amurka
Miliyoyin Amurkawa na fuskantar wani yanayi na matsanancin sanyi da ba su taba gani ba, yayin da wata iska mai tsananin sanyin gaske ke ratsawa ta cikin kasar.
Masu hasashen yanayi sun ce mai yiwuwa, wannan yanayi da ya fara daga daren Talata zuwa wayewar garin Laraba, ya zama tarihi a kasar.
Tuni dai har gwamnonin jihohin Illinois, Winsconsin da Michigan suka ayyana dokar ta baci a yankunansu.
A can yankin jihar Dakota ta Arewa, sanyin iskar, ya kai kasa da maki 32 na ma’aunin digrin Celcius, yayin da ya kai kasa da maki 52 a wasu yankunan jihar Minnesota.
Ya zuwa yanzu, an samu rahotanni da ke cewa wasu mutum hudu sun mutu sanadiyar wannan tsananin sanyi.
Ita dai wannan iska ta hado ne tun daga yankin tsakiyar yammcin Amurka, ta hada da gabashi, ta kuma dangana da can yankin kudanci jihar Florida.
Amurka Ta Karyata Kalaman Firayin Ministan Isra'ila
A halin yanzu kum firayin ministan Isra’ila Benjamin Netanyahu, ya fada a jiya Litinin cewa ya tattauana da hukumomin Amurka akan yiyuwar Isra’ila ta kwace wasu yankunan Yahudawa dake bangaren Yammacin Kogin Jordan, amma a wani abinda ba’a saba gani ba, Amurka tace maganar tashi ba gaskiya bace, wanda yasa har aka ga kasashen biyu “a rana", suna sabawa juna.
Yankunan da ake zance a kansu dai suna cikin wani yanki ne da Palesdinawa ke rike da shi, wanda suke son ya zama sashen kasarsu ta Palesdinu in ta sami ‘yancin kanta, amma kuma wanda Isra’ila ta mamaye a lokacin yakin da ta yi da kasashen Larabawa, wanda ake kira “Yakin Kwannaki Shidda" a shekarar 1967.
Kan haka ne, wani jami’I a fadar shugaban Amurka ta White House, Josh Raffel ya musanta kalamin na Netanyahu, inda yace karya ne, ba wanda ya tattauna wannan zance da gwamnatin Amurka.
Majalisun Amurka Sun Sabawa Trump A Kan Batun Kashe Kashoggi
A shekaranjiya Alhamis ne majalisar dattawan Amurka ta rattaba hannu a kan kudirin kawo karshen gudunmuwar da Amurka ke yiwa rudunar hadin gwiwa da Saudiya ke jagoranta a yakin Yamal, a wani matakin yin Allah wadai da kashe dan jaridar Saudiyar nan.
Mun ga kuri’ar da aka kada a shekaranjiya.
A koda yaushe muna mutunta hukuncin da bangaren majalisa ya zartar, inji Pompeo yana fadawa manema labarai a jiya Juma’a a nan Washington.
Yace sau tari muna tuntubar majalisun kasar domin mu fahimci damuwarsu kuma mu yi iya kokarinmu mu yi musu bayani a kan manufofin mu.
A wata ganawa da manema labarai tare da sakataren tsaro Jim Mattis da ma takwarorin aikinsu na Canada, Pompeo ya kara da cewa shugaba Donald Trump ya himmantu wurin kare Amurka, yayin da kuma yake kokarin ganin an hukunta wadanda suka aikata wannan danyen aiki na kashe Jamal Kashoggi.
Bayan tabka mahawara na sa’o’I da dama a ranar Alhamis, majalisar dattawa da Republican ke da rinjayi ta kada kuri’a 56 na masu neman yanke gudnmuwa ga Saudi Arabia a yakin Yamal kana kuri’u 41 na wadanda basu ra’ayin yankewa.
Daga bisani majalisar ta tabbatar da daftari na biyu da kuri’ar jin murya.
Matakai biyu da majalisar ta dauka duk sun sabawa matsayar gwamnatin Trump wacce ta sha bayyana musunta a kan wannan batu da ka iya kawowa huldan Washington da Riyadh tsaiko.
Trump Yana Neman Canza Tsarin Baiwa Mutane Mafaka A Amurka,
Shugaban Amurka Donald Trump yana neman canza tsarin yadda ake baiwa mutane mafaka a Amurka, ciki har da shirin saka kudi ga wadanda ke cike takardun neman mafaka, yayin da gwamnatinsa ke kokarin dakatar da ci gaban kwararar da bakin haure ke yi ta kan iyakar Amruka da Mexico.
A wata takarda da aka fitar tun ranar Litinin, Trump ya nemi babban atoni janar da shugaban ma’aikatar harkokin wajen Amurka, su samar da sabbin dokoki cikin kwanaki 90.
Dokokin da za a samar sun hada da biyan kudi ga masu neman mafaka ko neman izinin yin aiki yayin da ake duba yiwuwar basu mafakar.
Sai kuma hana izinin yin aiki ga duk masu neman mafakar da suka shigo Amurka ta barauniyar hanya.
Sai kuma baiwa gwamnati har watanni shida domin yanke shawarar bayar da mafaka ko a a.
Haka kuma takardar Trump ta yi kira ga jami’an ma’aikatar harkokin wajen Amurka su samar da jami’an da zasu ke duba duk wani batu da ya shafi tsoro ko tashin hankalin da ya sa ake neman mafaka, wanda ta haka ne masu neman mafaka a Amurka suke shawo kan jami’an AMurka su amince musu.
Tsohon Mai Baiwa Trump Shawara Ya Amsa Laifin Yin Karya
Tsohon mai baiwa shugaba Donald Trump shawara kan tsaro, Micheal Flynn, ya amsa laifi yau jumma’a game da yin karya ga hukumar bincike dangane da alakarsa da Jakadan Rasha a Amurka.
Amsa laifin da ya yi ya nuna irin hadin kan da shi Flynn ke bayarwa a binciken katsalandan Rasha a zaben Amurka da mai shigar da kara na musamman Robert Mueller ke yi.
An tuhume Flynn da yin karya kan wata boyayyen tattaunawa da yi da jakadan Rasha na wancan lokacin a Amurka, Sergey Kislyak.
A wata takarda da kotu ta fitar ranar jumma’a ya nuna yadda ya tattauna da jakadan kan takunkumin da Amurka ta dora kan Rasha karkashin gwamnatin tsohon Shugaba Barack Obama.
Takardar ta nuna cewa a watan Janairu, “da gangan" Flynn ya furta bayanan karya da yaudara ga masu bincike dangane da tattaunawarsa da jakadan Rasha.
An Yi Sa-In-Sa A Fadar White House Tsakanin Trump Da Manyan Democrat
Shugaban ya kuma zargi tsofaffafin shugabanni hukumar binciken manya laifuka ta FBI da aikata laifin cin amanar kasa.
Bayan sanar da tallafi ga manoma, Trump ya maida martani a kan asarar da Amurka ke yi a kasuwancinta da China, yayin da yake amsa tambayoyi da wani rukunin ‘yan jarida kakilan.
Shugaba ya sha caccakar kakakin Majalissar wakilai Nancy Pelocy, wanda yace ta fadawa wakilin Amurka a harkokin kasuwanci Robert Lighthizer, cewa “tana bukatar makwanni biyu tayi nazarin yarjejeniyar cinikayya tsakanin Amurka da Canada da Mexico.
Trump, ya kira Pelosi “marar hankali, ba tayi nasara ba, kuma tana da matsaloli" ya kuma kwatanta shawarar Pelosi da abin “kazanta" inda take cewa, “ya kamata iyalan shugaban kasa su dauki mataki a kan halayensa.
Ya kuma kira kansa da cewa shi “kwararre ne ta kowane fanni"Jim kadan, Pelosi ta maida martani a shafinta na Tweeter cewa.
“a duk lokacin da mai kiran kansa kwararre ya fara nuna halayen shugaba, zanyi farin cikin aiki da shi a kan batutuwa da suka shafi ci gaban kasa.
Trump Ya Caccaki 'Yan Majalisar Dokoki Kan Bincikensa
Shugaban Amurka Donald Trump, ya gabatar da wani jawabi a taron shekara-shekara da ake yi, wanda ke tattaro masu ra’ayin siyasar mazan jiya.
Taron ya biyo bayan ganawarsa da shugaban Korea ta Arewa Kim Jong Un, wacce ba ta yi nasara ba, da kuma kazamar shaidar da tsohon lauyansa, Michael Cohen ya bayar a gaban majalisar dokokin Amurka.
Kamar dai yadda wasu suka yi tsammani, taron ya zamanto wata kafa da ta dauke hankalin shugaba Trump daga kacaniyar abubuwan da suka faru a makon da ya shude, yayin da ake ganin alamar cewa, binciken da kwamitin Robert Mueller ke yi kan zargin hadin kai, tsakanin kwamitin yakin neman zaben Trump da Rasha, ya kusa kawowa karshe.
A lokacin da yake jawabi a taron, shugaba Trump ya zargi shugaban kwamitin tattara bayanan sirri mai dauke da ‘yan Democrat, Adam Schiff da wasu ‘yan majalisar da bai ambaci sunayensu ba, da laifin mayar da hankali daga binciken na kwamitin Mueller, zuwa kan harkokin da suka shafi kudadensa.
Taron na masu ra’ayin siyasar mazan jiyan, ya yabawa Trump kan matakan da yake dauka domin hana shiga kasar ta barauniyar hanya, da kuma nada Alkalan kotu masu ra’ayin mazan jiya.
Amurka Ta Cimma Yarjejeniyar Cinikayya Mafi Inganci Da Makwabtanta
Shugaba Trump ya yi hasashen cewa, "Wannan muhimmiyar yarjajjeniyar za ta samar da mankudan kudi da kuma ayyukan yi su kwararowa cikin Amurka da kuma kasashen Arewacin Amurka.
"Bayan tattaunawa mai zurfi da aka yi a makare, gab da wa'adin da masu tattaunawar su ka gindaya ma kansu, Amurka da Canada sun ba da sanarwar cimma yarjajjeniya, wadda ta amince cewa yarjajjeniya mai kunshe da canje-canje, wadda ta shafi kasashe ukun, ta maye gurbin ta da wato NAFTA, wadda aka yi amfani da ita na tsawon shekaru 25.
Yarjajjeniyar ta cinakayyar da ta kai dala tiriliyan 1.
2 a shekara guda, an tsara ta ne kan, abin da Trump ya kira, "adalci da kuma sakayya.
" Trump ya ce cimma yarjajjeniyar ya biyo bayan takaddama tsakaninsa da Shugabannin kasashen Mexico da Canada, wato Enrique Pena Nieto da Justin Trudeau.
An Sake Zargin Kavanaugh Da Yunkurin Wata Lalata
Mujallar ta ruwaito jiya Lahadi cewa, sanatoci biyu suna binciken zargin da wata mace tayi kan alkalin cewa, ya tsiraita kansa a gabanta, lamari da ya tilasta mata taba gabansa lokacin da take ture shi.
Matar Deborah Ramirez, 'yar shekaru 53 tayi zargin cewa lamarin ya auku ne a shekarar karatun 1983-84, a jami'ar Yale a lokacin wata liyafa.
Sai dai mujallar tace zuwa yanzu bata sami wani shaida da zai gaskanta wannan zargi ba.
Koda shike wadanda suka yi karatu da alkali Kavanaugh sun ce wannan ba halinsa ba bane, wadanda suka san Deborah kuma sun mata kyakkawar shaida, har suka ce sun tuna ganin mai shari'a Kavanaugh zamanin yana dalibi ko da yaushe cikin maye.
Fadar White House ta fidda sanarwa daga alkali Kavanaugh tana cewa mai shari'a Kavanaugh ya musanta wannan zargi kuma ta ci gaba da cewa wannan ba wani abu bane a fili "illa bata suna.
Robert Mueller Ya Mika Sakamakon Bincikensa Ga Atoni Janar
Bincike mai tsawo da aka dade ana jira game da katsalandan da Rasha ta yi a zaben shugaban kasa na 2016, da kuma ko shugaban kasar Amurka Donald Trump ya aikata ba daidai ba, abin da yasa sa ‘yan Majalisa sunyi ya yi kira da a saki rahoton binciken.
Mueller ya mikawa hukumar shari’a rahoton a jiya Juma'a, Babban Atoni Janar William Barr ya ke jagoranta, wanda a yanzu yake nazari a kai.
Manyan wakilan Majalisa na jam’iyyar Democrat sun ce, yana da "muhimmanci" a fitar da cikakken rahoton ga al’ummar kasar.
A cewar Sanata Chuch Schumer, na jam'iyyar Democrat, "Yanzu tun da mai bincike na musamman Mueller ya mika rahoton ga Babban Atoni janar, yana da muhimmanci ga Mr.
Barr da ya fitar da cikakken rahoto ga al’ummar kasa, kuma ya bayar da takardun shaida da abubuwan da ke faruwa ga Majalisa.
Dan Bindiga Ya Bude Wuta Akan Yahudawa a Amurka
Akalla mutum daya ne ya mutu a Amurka, bayan da wani dan bindiga ya shiga wani wurin ibadar Yahudawa a birnin Poway da ke Jihar California ya bude wuta.
A lokacin wani taron manema labarai, shugaban ‘yan sandan San Diego, Bill Gore, ya ce, wani mutum farar fata, ya shiga wurin ibadar da misalin karfe 11:30 na ranar jiya Asabar, ya bude wuta da bindiga kirar AR.
Ya kuma raunata mutum hudu, lamarin da ya yi sanadiyar mutuwar mutum daya daga cikin mutanen hudu.
Babban jami’in dan sandan ya ce, wani dan sanda da ya tashi a aiki, ya hango dan bindigar yana tserewa daga wurin ibadar bayan aikata wannan mummunan aiki, har ma ya harba bindigarsa, amma bai same shi ba.
Amma daga karshe, dan bindigar, mai shekaru 19, ya tuntubi ‘yan sandan San Diego ya kuma mika kansa.
Sauran Kiris Mike Pence Ya Gana Da Kanwar Shugaban Korea ta Arewa
Jami’ai a Amurka sun ce an shirya mataimakin shugaban Amurka Mike Pence zai gana da Jami’ai daga Korea ta Arewa a farkon wannan watan, amma Korea ta Arewan ta soke zaman tattaunawar ana daf da fara ta.
An shirya yin zaman tattaunawar ne a ranar 10 ga wata Fabrairu, yayin da Pence ya kai ziyara a Korea ta Kudu domin bikin bude wasannin Olympics na hunturu a PyeongChang, wanda aka fara ranar 9 ga wannan watan.
An shirya mataimakin shugaban kasar zai gana da Kim Yo Jong 'yar uwar shugaban Kim Jon Un da kuma Kim Yong Nam, wanda yake shugaban kasar na jeka na yi ka.
Wadannan jami'ai su ne suka jagoranci tawagar Korea ta Arewa a yayin bikin bude wasannin, kamar yadda jaridar Washington Post ta ce.
Jam'iyyar Democrat Ta Tarwatsa Wani Yunkurin Satar Bayanan Masu Jefa Kuri'a
Kwamitin gudanarwa na Jam’iyyar Democrat ya sanar da hukumar binciken manyan laifuka na kasar (FBI) cewa yayi nasarar tarwatsa wani yunkurin satan bayanai dake runbun adana bayanan masu jefa kuri’a.
Bob Lord babban jami’in tsaro na wannan kwamitin ya yi wa shugabanin jam’iya bayani akan wannan yunkurin da aka yi.
Ya dai yi musu bayanin ne a wajen taro da aka yi jiya laraba a birnin Chicago.
Lord yace wannan yunkurin ya nuna a zahiri cewa a ko da yaushe akwai barazanar da ake huskanta musammam da yake ana dunfarar lokacin zaben rabin wa’adi, sai dai yace amma ba zasu yi kasa a gwiwa ba.
Sai dai dama tun a zaben shugaban kasa na shekarar 2016 ne ake ta samun gutsiri tsoma akan runbun tattara bayanai na Jamiyyar Democrat, lokacin da Rasha ta samu shiga cikin sa abinda ya haifar da Baraka tsakanin ‘yan takarar jamiyyar Democrat su biyu wato Hillary Clinton da Bannie Sanders.
Rasha ta sha karyata wannan zargi.
Amurka Na Neman Mafita A Diflomasiyyance Game Da Batun Iran
Sakataren Harkokin Wajen Amurka, Mike Pompeo, ya ce ya na kan aikin neman mafita a diflomasiyyance game da tankiyar da ake yi da Iran, wacce ake zargi da kai hari kan matatun man Saudiyya, to amma ya yi gargadin cewa muddun matakin diflomasiyya ya kasa yiwuwa, Shugaba Donald Trump "zai yanke shawarar da ta zama dole wajen cimma muradunmu.
"Pompeo ya fada wa gidan talabijin na ABC News cewa yanke shawarar da gwamnatin Trump ta yi kwanan nan na tura karin sojojin Amurka da makaman yakin sama zuwa Saudiyya, zai inganta damarar sojojin ya kuma dada takura Iran.
Shugaban kasar Iran, Hassan Rouhani ya fada jiya Lahadi cewa kasancewar dakarun kasashen waje a yankin Tekun Pasha zai "jefa yankin cikin rashin tsaro.
Da Alama Karin Haraji Akan Tama Da Karafa Ba Zai Shafi Wasu Kasashe Ba
Akwai alamun cewa za a cire wasu kasashen daga cikin shirin karin kudin fito da shugaba Donald Trump na Amurka ke dab da sanarwa a kan wasu karafa da ake shigowa da su Amurka daga waje.
Sakatariyar watsa labarai ta fadar White House Sarah Huckabee Sanders ta shaidawa manema labarai a ranar Talata cewa, “muna sa ran shugaban kasa zai sa hannu a kan wani abu karshen mako, kuma mai yiwuwa ba zai shafi kasashen Mexico da Canada ba bisa dalilan tsaron kasa, kuma akwai yiwuwar cewa za a tsame wadansu kasashen ma a bisa irin wannan dalili.
"Majiyoyi a fadar White House sun kuma ce mai yiwuwa a fito da wannan sabon shirin karin kudin fito na shugaba Trump da ake cacar baki sosai a kai a lokacin wani bukin sanya hannu da karfe 3:30 na rana, watau 9:30 na dare agogon Najeriya yau alhamis a fadar White House.
Kamfanin dillancin labarai na Reuters ya ambaci ta bakin wani babban jami’in Amurka yana cewa, za a fara aiwatar da matakin kimanin makonni biyu bayan shugaba Trump ya sa hannu a kai.
Za A Sake Kakaba Ma Koriya Ta Arewa Takunkumi Mai Tsanani
Kwamitin Sulhu Na Majalisar Dinkin Duniya zai kada wata kuri’a kan wani rukuni na takunkumi, da zummar dada tsaurin hanyoyin da Koriya Ta Arewa ta ke bi wajen sayo mai daga kasashen waje, wanda ke taimaka mata wajen haramtaccen shirinta na nukiliya.
Wannan takunkumin da ke tafe martani ne ga kaddamar da wani sabon makami mai linzami mai iya tafiya daga wata nahiya zuwa wata da Koriya Ta Arewa ta yi ran 28 ga watan Nuwamba, wanda ta yi wa lakabi da Hwasong-15, wanda ta ce na iya jefa makamin nukiliya a ko ina a Amurka.
Wannan shi ne karo na uku da Koriya Ta Arewa ta kaddamar da makami mai linzami mai iya tafiya daga wata nahiya zuwa wata a 2017; kuma shi ne karo na 20 da ta kaddamar da makami mai linzami a shekarar ta 2017.
Amurka ce ta tsara daftarin sannan ta cimma jituwa da China akansa.
Jiya Alhamis aka raba wa dukkan sauran mambobin kwamitin sulhun da zummar kada kuri’ar yau Jumma’a da karfe 1 pm.
Daftarin, kamar yadda Muryar Amurka ta gani, na da manufar rage yawan man da Koriya Ta Arewa ke shigo da shi a halin yanzu, ta yadda ba zai wuce ganga miliyan 4 ba a shekara.
Daftarin zai yi la’akari ne kawai da batutuwan da su ka shafe lalura kuma ko shi dinma sai da amincewar Kwamitin Sulhu na MDD din.
Tunbudin Tanderu: Ana Cikin Fargaba a Hawaii
Mazauna tsibirin Big Island da ke jahar Hawaii ta Amurka, na cigaba da zama cikin shirin ko ta kwana, bayan da tunbudin narkakkun duwatsu da ke malalowa daga Kilauea ya kwararo har zuwa sashin gabas na tsibirin, al’amarin da ya tilasta sake kwashe mutune.
Kamfanin Dillancin Labaran Associated Press ya bayar da rahoton cewa gidaje akalla biyar sun lalace, sanadiyyar cillowa daga karkashin kasa da tanderun ke yi suna fadawa kan gidaje.
Hukumar Nazarin Tanderu ta jahar Hawaii ta yi gargadi jiya Asabar cewa, “Hayakin da ke fitowa daga gidajen da ke cin wuta da kuma tanderun da ke konewa na da hadarin gaske ga lafiyar jama’a, saboda haka a kauce masu.
"Babu dai rahoton mutuwa ko jin rauni sanadiyyar wannan al’amarin.
To amma ko ranar Jumma’a sai da jami’ai su ka yi gargadi cewa akwai sinadarin sulfur da yawa cikin iska wanda hakan ka iya hadari ga dattawa da kuma mutanen da ke da lalurar numfashi.
Amurka Ta Fice Daga Yarjejeniyar Makaman Nukiliya Data Kulla Da Rasha
A yau juma'a Amurka ta fice daga yarjejeniyar da ta kulla da Rasha kan mallaka da amfani da makaman nukiliya masu cin matsakaicin zango, domin ita ma ta kera nata sabbin makaman nukilyar, bayan da Rasha ta ki amincewa data lalata nata makaman na nukiliyar da kungiyar tsaro ta NATO ta ce mallakarsu ya karya yarjejeniyar da suka sakawa hannu.
“Rasha ta ki barin a gudanar da ingantaccen bincike wajen tabattar da gaskiya ko ta nakasa makaman nata, kamar yadda aka tanada a karkashin Yarjejeniyar", a cewar Sakataren harkokin Wajen Amurka, Mike Pompeo.
Ya kara da cewa Rasha ce ke da alhakin wargajewar wannan yarjejeniyar.
Pompeo, a cikin wata sanarwa, ya kara da cewa Amurka “ba zata zama ita kadai ce a cikin wannan yarjejeniyar da suka kulla ba wadda Rasha tana sane ta karya.
Sai dai kuma shugaban Amurka, Donald Trump, ya ce yana fatan nan gaba za’a kulla wata sabuwar yarjejeniyar da zata maye wannan da ta wargaje a yanzu.
Za Mu Gano Wanda Ya Kai Hari Saudiyya - Trump
Shugaban Amurka, Donald Trump, ya ce duk wani harin da sojojin Amurka za su kai wa Iran, zai zama kwatankwacin harin da aka kai akan matatun man fetur din Saudiyya ne.
Yayin da yake magana da manema labarai a safiyar jiya Litinin, a kudancin farfajiyar fadar White House, an tambayi Shugaba Trump kan kalaman da Sakataren harkokin wajen Amurka, Mike Pompeo, ya yi na dora laifin harin na Saudiyya akan Iran, sai ya ce, "ina ganin muna da ra’ayi iri daya, muna kokari ne kawai mu gano gaskiyar lamarin.
"Shugaban ya kara da cewa za’a san wanda ke da alhakin kai harin "nan da dan kankanin lokaci mai zuwa.
"A yammacin jiya, Trump ya fadawa manema labarai a Ofishin fadar White House, a yayin ganawarsa da yarima mai jiran gado na Bahrain, Salman bin Hamad bin Isa Al Khalifa, cewa, duk da ba sa son yin yaki da Iran, "Amurka a shirye ta ke sosai", akan duk wani rikici, fiye da kowace kasa.
Shugaban Amurka Da Uwargidansa Zasu Kai Ziyara A Pittsburg
Trump da jami’an gwamnatinsa sun zargi kafafen labarai da yada kiyayya wadda ta yi sanadiyar kai harin, tare da aika ababen fashewa ga manyan ‘yan siyasa masu sukar lamirin shguaban kasa.
Abokan hamayyar Trump na siyasa sun zarge shi da raba kawunan Amurkawa, saboda irin kalaman da yake yawan yi kan ‘yan jam’iyyar adawa ta Democrats, da ma duk wadanda suka nuna rashin amincewa da yadda yake gudanar da mulki.
Trump ya bayyana mummunan harin da aka kai ranar Asabar a birnin Pittsburgh da ya kashe masu bauta mutum 11, ya kuma raunata wasu shida.
Ya ce wannan mummunan harin kiyayya hari ne akan duk bil Adama.
Dole ne sai an yi aiki tare domin fitar da irin wannan kiyayya daga duniyar nan.
Matakin Takaita Tafiye-tafiyen Jami'an Diflomasiyar Pakistan Da Amurka Ta Dauka Ya Fara Aiki Yau
Daga yau Jumaa ne Amurka ta takaita wa jamiaan Diflomasiyyar kasar Pakistan yin tafiye tafiye, kamar yadda jakadar kasar Aizaz Chaudhry ya fada wa wannan gidan radiyon.
Yana cewa a nawa ra’ayin wannan shawarar ta sabawa dokar kasa da kasa, Ambasadan yayi wannan furucin ne sailin da yake magana da sasshen Urdu na wannan gidan Radiyon, yace kamata yayi kasashen biyu su kusanci juna, amma daukar mataki irin wannan ba zai haifar da kyakkyawar sakamako ba daga karshe.
Sai dai a waje daya maaikatar harkokin wajen na Amurka na cewa bata da wani bayani da zatayi game da wannan lamari, domin ko tun farko tace tana da ikon kakaba wasu sharuddan dake da nasaba da tafiye-tafiye, a karkashindokar tafiya ta shekarar 1982.
Sai dai Ambasada Chaudhry yace ga bisa dukkan alamu akwai wata boyayya a cikin wannan shawarar ta Amurka
Dan Marigayi Jamal Kashoogi Salah Kashoogi Ya Isa Amurka
Gwamnatin Saudiya ta haramtawa Salah dan kasa biyu da suka hada da Amurka da Saudi Arabia, har sai farkon wannan mako da ta dage haramcin.
Dage masa takunkumin tafiyar ya biyo bayan wasu hotunan dake nuna yana gaisawar hannu da Sarki Salman da yarima mai jiran gado a ranar Talata.
Labaran CNN ya fada a jiya Juma’a cewa ya iso Amurka amma dai ba a bayyana inda yake ba.
Ma’aikatar harkokin wajen Amurka da sakataren harkokin wajen Mike Pompeo Amurkan sun nuna farin cikin da dage wannan takunkumin tafiyar.
Pompeo dai ya yi kira ga hukumomin Saudiya su baiwa Sala Kashoogi dama ya bar kasar.
A hali da ake ciki kuma kamfanin dillancin labaran Turkiya, yace kasar Turkiya ta bukaci Saudi Arabia ta mika mata mutane 18 da ta kama dangane da kashe dan jaridar nan domin yi musu shari’a a Turkiya.
Shugaban Turkiya Recep Tayyip Erdogan ya yi kira ga Saudi Arbia a jiya Juma’a da ta nuna inda gawar Kashoogi take da kuma ‘yan Turkiyar da aka gano sune suka yar da gawar bayan an kashe shi a ofishin jakadancinta a Istanbul.
Cikin Sa'o'i 24 Aka Harbe Akalla Mutane 34 A Birnin Chicago
Ya sandan birnin Chicago nan Amurka, sunce ba za’a fi karfin su ba, bayan tarzomar ba saban ba da aka yi a karshen mako data hadasa harbin akalla mutane talatin da hudu cikin kasa da sa’o’i ashirin da hudu a cikin birnin.
Biyar daga cikin wadanda aka harba sun mutu ciki harda wata budurwa yar shekara goma sha bakwai da haihuwa da aka harba afuska.
Wani dan Sanda ya fadawa jaridar Chicago Sun Times cewa, wannan itace tarzoma mafi muni daya taba gani.
Ana zaman zullumi kuma kila tarzomar ta kara muni.
Jami’in yan sanda yace yaji mutane suna magana ta wayoyinsu ta hannu, suna shirin kai hare haren ramuwar gaiya, kuma suna kira ga wasu mutane da suma su dauki matakin kai hare haren ramuwar gaiya.
A makon jiya daruruwan masu zanga zanga suka tare wani babban titin birnin Chicago, domin nuna rashin amincewar su da tarzomar da take da alaka da mallakar bindiga inda suka bukaci magajin garin Rahn Emanuel yi murabus.
Har yanzu magajin garin bai ce uffa ba gameda tarzomar ta karshen mako, to amma ya bukaci a dauki karin matakan dakile yawan mallakar bindiga ba ma a birnin Chicago kadai ba, amma a dukkan jihar Illinois.
A bana kurum, an kashe fiye da mutane dari uku a birnin Chicago, fiye da kowane birni a nan Amurka.
John Bolton Ya Zama Mai Baiwa Shugaban Amurka Shawara Akan Harkokin Tsaro
Garanbawul da shugaban Amurka Donald Trump ke yi a fadar White House yana ci gaba, inda shugaban ya sanar da maye gurbin mai bashi shawara a kan harkokin tsaron kasa HR McMaster, da tsohon jakadan Amurka a Majalisar Dinkin Duniya John Bolton.
A wani sakon Tweeter da ya fitar da maraicen jiya Alhamis, Trump ya godewa Janar H.
McMaster a kan irin kyakywan ayyukansa, ya ce McMaster zai ci gaba da zama abokinsa.
Kamin nadinsa, Bolton yana sharhi ne a tashar telbijin ta Fox.
Ya shahara wurin a zaman mai ra'yin mazan jiya, inda yake goyon bayan amfani da karfin soji a kan Iran da Korea ta Arewa, kuma rikakken mai adawa ne ga kasar Rasha.
A wata sabuwa kuma, manyan Atoni janar na gundumar Colombia nan Washington, da makwabciyarta Maryland, sun baiwa shugaban Amurka Donald Trump takardan sammaci, bisa zargin cewa harkokin kasuwancinsa suna karo da tsarin mulkin Amurka.
A farko wannan mako ne aka baiwa Trump takardan sammacin, a matsayinsa na jami’i da kuma matsayinsa na dan kasa.
Ana kuma zargin cewa kasuwancin yankin na huskantar matsaloli saboda muhimman baki da suke shigowa yankin, za su gwammace su sauka a O'tel na Trump, don saboda su samun wata alfarma daga shugaban kasar.
Lauyoyin Trump suna da makwanni uku su amsa sammacin da aka basu.
Amurka Na Tunanen Takaita Sayen Man Kasar Venezuela
Sakataren harkokin wajen Amurka Rex Tillerson ya ce Amurka tana tunanin takaiata ko aza takunkumin sayen man fetur daga Venezuela a kokarin ta na matsawa kasar.
Ya bayyana hakan ne a zaman tattaunawar da suka yi da manyan kasar Argentina jiya Lahadi a ziyarar da ya kai kasar.
Ya ce suna ganin yin hakan zai taimaka wajen tilastawa kasar ta gudanar da sahihin zabe mai adalci.
Amman Tillerson ya kara da cewa yana so a samo hanyoyin da zasu rage illar da takunkumin zai haifar ga kamfanonin man Amurka da wadansu kasashen da suka dogara ga samun mai daga kasar ta Venezuela.
Venezuela ita ce kasa ta uku mafi da ta fi sayar wa Amurka man fetur, kuma kamfanonin mai na Amurka sun ce hana shigo da man fetur daga kasar zai shafi ma'aikata a nan Amurka, kuma zai sa farashin man ya yi tashin goran zabi.
Otel Din Shugaba Trump A Birnin Washington Na Samun Gagarumar Riba
Daya daga cikin kadarorin kasuwancin Shugaba Donald Trump na samun gagarumar riba.
Abinda ke dada janyo cece-kuce daga masu zargin shugaban da cewa yana amfani da kujerarsa ta shugabancin Amurka wajen bunkasa harkokin kasuwancinsa.
Wannan batu na nufin gagarumin hotel din shugaban mai suna Trump International Hotel dake birnin Washington, wanda aka ce a shekarar da ta gabata, yayi cinikin da ya haya na dala milyan 41, ribar da ta zarce ta shekaru biyu da suka wuce, kamar yadda aka gani a cikin takardun da kamfanin Trump ya gabatarwa “Hukumar Tabattar da Aiki Da Gaskiya" ta gwamnatin Amurka.
Shugaban Amurka Trump Ya Taya Musulmi Murnar Shiga Watan Ramadan.
Bayan an bayyana ganin watan azumin rammadan, wanda ke umurta musulman Amurka dama na duniya baki daya yin azumi, ina mika fatan alheri na ga Musulman Amurka dama na duniya baki daya.
Shugaban na Amurka ya ci gaba da cewa "A wannan watan, Musulmai a fadin duniya suna kara kusantar mahaliccin su ne ta gudanar da azumi, yin sadaka, karatun Kur’ani, da dai wasu harkokin ibada.
musamman ma da yake a cikin wannan watanm ne aka saukar da Kur’ani mai tsarki ga Annabi Muhammadu Tsira da amincin ALLAH su tabbata a gare shi.
"Shugaba Trump ya ce watan azumin Ramadan lokaci ne da aka san musulmai da duba inda suka fito da kuma inda suke da kuma inda suka dosa a cikin addinin su domin yiwa ALLAH subuhanahu wata’ala godiya na irin ni’imar da yayi musu.
Yace fata a nan shine a cikin irin wannan lokaci ga masu azumi, akwai bukatar su karfafa zamantakewa tsakanin su da mutanen da suke zaune dasu kana su taimaki mabukata, tare da bada kyakkyawar gudummawa yadda ya dace ayi rayuwa mai albarka.
Shugaba Trump ya ce lokacin watan azumi yana tunatar damu yadda musulmai masu hannu da shuni na Amurka ke taimakawa rayuwar Amurkawa masu karamin karfi.
Ya ce mu anan Amurka munyi sa’ar samun kanmu cikin tsarin mulkin dake baiwa kowane dan kasa damar gudanar da ko wane irin ibada ya zaba yayi ba tare da tsangwama ba.
Dokar ta baiwa dukkan musulmai daman gudanar da azumin watan ramadan yadda addinin su ya bukace su su yi, ta yin hakan ne dokar kasa kuma ya bada bayanan yadda dukkan Amurkawa zasu kara fahimtar muhimmacin ranarDaga karshe ni da mai daki na Melania muna yi maku fatan wata mai albarka.
Ramadan Mubarak
Minista ta Dauki Matakin Killace kan ta Bayan Mutuwar Direban ta Sanadiyar Ebola
Kafofin yada labaran kasar Laberiya sun ce ministar sufurin kasar ta dauki matakin killace kan ta bayan rahoton cewa direban ta ya mutu sanadiyar cutar Ebola.
Rahotanni sun ce ministar mai suna Angela Cassel-Bush ba ta kamu da cutar ba, amma dai don radin kan ta, ta dauki matakin sanya kan ta zaman kulle.
Ma'aikatar sufurin kasar ta Laberiya ta ce minista Cassell Bush ba ta sake ganin direban na ta ba tun 3 ga watan oktoba, ranar da yayi aikin shi na karshe.
Rahotannin suka ce kwanai 21 da za ta yi a killace sun kama daga wannan rana ta 3 ga watan oktoban.
Ita ma babbar likitar gwamnatin kasar Laberiya, Dr.
Bernice Dahn, kwanan nan ta fito daga zaman kulle kwanaki 21 bayan da sakatariyar ta ta musutu sanadiyar cutar ta Ebola.
A kasar Laberiya an tabbatar da cewa mutane fiye da 4,000 ne suka kamu da cutar Ebola kuma wadanda suka mutu sanadiyar cutar sun wuce 2,300 wadanda su ne alkaluma mafiya yawan da aka samu a wata kasar dake yankin dake fama da barkewar annobar cutar.
Jumlatan cutar ta hallaka mutane kimanin 4,450, akasarin su a kasar Laberiya da Guinea da kuma Saliyo.
A jiya Talata hukumar Lafiya ta Duniya, WHO/OMS ta yi kashedin cewa nan da zuwa watan Disamba ana iya samun sabbin kamuwa dubu 5 zuwa dubu 10 a kowane mako.
Kimanin mata dubu hamsin da biyar suke mutuwa a shekara lokacin haihuwa a Najeriya
Shugabar kungiyar Likitocin Najeriya Dr, Princess Campbell ta bayyana cewa Najeriya na matsayin na 176 daga cikin kasashe 190 na duniya da suka ci gaba a fannin harkokin kiwon lafiya.
Bisa ga cewar shugabar kungiyar likitocin, ana rasa ran mace daya daga cikin mata goma sha takwas sakamakon matsalolin da suka shafi haifuwa.
Dr Campell ta bayyana haka ne a wajen wani taron da kungiyar tayi kan matakan shawo kan mace macen mata masu ciki a dakin taro na Civic Center dake birnin Ikko.
Rahoton asusun tallafawa kananan yara na UNICEF na nuni da cewa, mata a kasasahe masu tasowa kamar Najeriya suna cikin hadarin mutuwa sakamakon matsalolin da suka shafi haihuwa kimanin sau dari uku fiye da wadanda suke kasashen da suka ci gaba.
Dr Campbell ta kuma yi kira ga Gwamnatin Tarayya ta kara maida hankali wajen kula da harkokin kula da lafiya musamman ta mata masu ciki.
An yi kiyasin cewa kimanin mata dubu hamsin da biyar ke mutuwa kowacce shekara a lokacin haihuwa ko kuma ta dalilin matsaloli da suka samu bayan haihuwa.
Ta kuma yabawa kungiyoyi masu zaman kansu da suke bada gudummuwa a yunkurin shawo kan wannan matsalar.
Babban Bankin Duniya ya bukaci a rage mace macen mata da kananan yara
Babban bankin Duniya ya yi kira ga gwamnatocin Najeriya a dukan matakai su yunkura wajen shawo kan mace macen mata da kananan yara.
Darektan babban bankin a Najeriya farfesa Caroline ce tayi kiran yayin wata ziyara da ta kaiwa gwamnan jihar Enugu Sullivan Chime.
Farfesa Sage ta bayyana cewa, babu kasar da zata iya ci gaba a yanayin da ake samun yawan mace macen mata da kananan yara wadanda bisa ga cewarta, sune ginshikin ci gaban kowacce kasa.
Ta bayyana bakin ciki ganin yadda adadin mata da suke rasa rayukansu lokacin haihuwa yake karuwa duk da ci gaba da aka samu a fannin kimiyya da fasaha da kuma ilimi.
Najeriya na daya daga cikin kasashen da ake fama da mutuwar mata da kananan yara sakamakon rashin ingantaccen tsarin lafiya, rashin hanyoyin mota, karancin dakunan jinya da kuma talauci.
Babban Bankin Duniya ya bada Naira miliyan 53 domin sayen gidan sauro
Birnin tarayya Abuja ya sami tallafin yaki da zazzabin cizon sauro da gudummuwar Naira miliyan hamsin da uku daga Babban Bankin Duniya.
Babban bankin Duniyan ya bada gudummuwar ne ganin yadda zazzabin cizon sauro ya zama babbar matsala a Najeriya.
Sakataren sakatariyar ayyukan kiwon lafiyar al’umma a Abuja, Ademola Onakomaiya, wanda ya sanar da haka, ya bayyana cewa, za a yi amfani da kudin a wajen sani sabon shirin samar da gidan sauro mai taken “Gidan sauro biyu a kowanne gida".
Onakomaiya ya bayyana cewa, zazzabin ciwon sauro yafi tsanani tsakanin kananan yara da shekarunsu suka gaza biyar da kuma mata masu ciki a kasashen nahiyar Afrika dake yankin Hamada abinda yake kai ga rasa rayukansu.
Bisa ga cewarshi, zazzabin cizon sauro shine sanadin rasa rayukan kimanin kashi 20% na kananan yara a a Najeriya inda kimanin kananan yara 4,000 suke mutuwa kowacce shekara ta dalilin cututukan da ake iya magancewa.
Karancin Kudi yana barazana ga yaki da zazzabin cizon sauro a nahiyar Afrika
Shugabannin nahiyar Afrika sun damu ganin gidauniyar yaki da malariya na bushewa.
Kungiyar hadin kan shugabannin kasashen nahiyar Afrika ta yaki da cutar zazazzabin cizon sauro da ake kira a takaice da turanci ALMA (African Leaders Malaria Alliance), da ta kunshi shugabannin kasashen nahiyar Afrika 41 da suka hada kai domin yaki da zazzabin cizon sauro a nahiyar, sun bayyana damuwa dangane da kudin da ake bukata na cimma wannan burin, da cewa, karancin kudi na barazana ga yunkurin.
Kungiyar ta bayyana cewa akwai gibin dala biliyan uku da miliyan dubu dari uku na kudin da ake bukata na aiwatar da dukan matakai da ayyukan yaki da zazzabin cizon sauro a nahiyar baki daya da ya hada da samar da magungunan farko karkashin shirin da ake kira a turanci a takaice ACTs, da gundanar da bincike da ake kira RTDs da kuma samar da gidajen sauro da dake dauke da magani-LLINs, daga yanzu zuwa shekarar 2015.
Shugabar kungiyar hadin kan shugabannin mai yaki da zazzabin cizon sauro Ellen Johnson Sirleaf ta Liberia ta ce “kanfen yaki da zazzabin cizon sauro ya tabbata hanyar nasarar inganta lafiyar mata da kananan yara saboda haka ba zamu kauda kai ba.
Tilas ne mu cike gibin kudin yaki da cutar.
"Membobin kungiyar ALMA suka amince da yin amfani da kason da bankin duniya ya kebe domin gudanar da ayyukan bunkasa yankin wajen yaki da zazzabin cizon a da nufin cike wannan gibin.
Shugabannin sun kuma amince da daukar matakan gudanar da aikin a fili da kuma sa ido kan ci gaban da ake samu yayinda zasu dauki matakan da zasu taimaka wajen samun kudaden da za a yi amfani da su a fannin lafiya.
Kungiyar ta kuma yabawa kasashen Benin, da Burundi da Kamaru da Kenya da Mozambique da kuma Rwanda, sabili janye kudin fice kan kayayyakin da suka shafi yaki da zazzabin cizon sauro.
Cikakken Bayanin Cutar Maleriya Kashi Na Shida - Yadda Ake Ganowa Da Jinyar Maleriya
Ganowa tare da yin jinyar cutar maleriya da wuri su na rage tsananin cutar da kuma mace-macen da ta ke haddasawa.
Haka kuma, su na rage yaduwar wannan cuta.
Jinyar cutar maleriya mafi nagarta a yanzu, musamman wadda kwayar halittar cutar maleriya ta P.
Falciparum ta janyo, ita ce ta yin amfani da gaurayen magungunan da aka hada da sinadarin Artemisinin (ACT a takaice).
Hukumar Kiwon Lafiya ta Duniya, WHO, ta bayar da shawarar cewa a tabbatar da cewa kwayar cutar maleriya ce a jikin mutum kafin a fara yi masa jinyar cutar.
Ana iya gudanar da bincike a tabbatar da kasancewar kwayar cutar maleriya a jikin mutum cikin ‘yan mintoci kadan.
Bai kamata a fara ba da mutum maganin cutar maleriya domin ya nuna alamun cutar kawai ba, har sai an gwada an ga cewa lallai cutar ce domin akwai wasu cututtukan masu alamu kamar ita Maleriya.
Za a iya fara bayar da maganin maleriya ne kawai idan har babu hanyar da za a iya yin gwaji a tabbatar da ko akwai kwayar cutar a jikin mutum.
DAKUSHEWAR KAIFIN MAGUNGUNAN MALERIYADakushewar kaifin magungunan yaki da cutar maleriya ta yadu sosai kuma da sauri, abinda ya gurgunta kokarin yaki da wannan cuta.
Cikakken Bayanin Cutar Maleriya Kashi Na Shida - Yadda Ake Ganowa Da Jinyar Maleriya
Idan an sha magani kwaya daya tak na sinadarin Artemisinin, akasari marasa lafiya su kan dakatar da shan maganin kafin wa’adi a saboda bacewar alamun cutar maleriya daga jikinsu.
Wannan yana nufin sun yi jinyar cutar rabi da rabi ne a saboda akwai raguwar kwayoyin cutar ta maleriya a cikin jininsu.
Idan ba bayar da wani maganin a hade da na farko kamar yadda ake yi karkashin tsarin ACT ba (watau bayar da gaurayen magunguna hade da na sinadarin Artemisinin), kwayoyin cutar maleriya da suka rage a cikin jini suka fara samun juriya zasu shiga jikin sauro idan ya ciji maras lafiyar, su yada ga wani mutum dabam.
A saboda haka babban abinda ke janyo kushewar kaifin maganin yaki da cutar Maleriya na Artesiminin shi ne shan magani mai sinadari kwaya daya tak kawai a cikinsa.
Idan har dakushewar kaifin maganin cutar maleriya na Artemisinin ta yadu a yankuna masu yawa, kamar yadda ya faru ga magungunan yaki da Maleriya irinsu Chloroquine da Sulfacoxine-Pyrimethamine (SP), lafiyar jama’a a fadin duniya zata yi illa sosai a saboda a yanzu haka babu wani maganin da ake da shi na yaki da cutar maleriya a nan kusa.
Hukumar Kiwon Lafiya ta Duniya tana bayar da shawarar sanya idanu domin gano yadda kaifin magungunan yaki da cutar maleriya ke dakushewa, tana kuma tallafawa kasashen wajen karfafa kokarinsu a wannan fanni mai muhimmanci na kare lafiyar al’umma.
Sarakuna sun yunkura wajen ceto rayukan kananan yara
Sarakunan gargajiya da masu fada a ji tsakanin al’umma suna ci gaba da bada goyon baya da hadin kai a yunkurin shawo kan mace macen kananan yara.
Shugabannin al’umman sun bayyana goyon bayansu ga shirin rigakafin ne a wani taron karawa juna sani da ya hada kan iyaye da masu ruwa da tsaki da nufin fadakar da al’umma kan illar kin amincewa a yiwa ‘ya’yansu rigakafin cututukan nan shida dake katse hanzarin kananan yara.
Taron da aka gudanar a Maiduguri jihar Borno shine na uku bayan wanda aka gudanar a birnin Ikko da kuma jihar Nassarawa.
A cikin jawabinshi, ko’odinetan kungiyar wayar da kan jama’ar ya bayyana cewa, sakacin iyaye ne yake kai ga rasa rayukan kananan yara, kasancewa, iyaye da dama basu tashi kai ‘ya’yansu asibiti sai cuta taci karfinsu duk da yake an shirya rigakafi da ake ba kananan yara kyauta daga lokacin haihuwa har zuwa shekaru biyar.
Bisa ga cewarshi, hakan na faruwa ne sabili da rashin fahimtar muhimmancin rigakafin.
Mai martaba Shehun Borno Alh Garba Ibn Elkanemi, wanda ya yi magana ta bakin Alhaji Mala Garba yayi kira ga jama’a da su rika bada goyon baya ga shirin allurar rigakafi, kasancewa a matsayinsu na iyaye suna da haki kan ‘ya’yansu.
Mallam Sa’adu Gabdu wani malamin addinin Islama a jihar Borno ya bayyana matsayin allurar rigakafi a addinin Islama inda yace Musulunci ya yarda da allurar rigakafi sabili da haka babu hujjar kin yiwa kananan yara rigakafin.
Cikakken Bayanin Cutar Maleriya Kashin Farko - Shin Ko Ka Kasan?
Shin Ko Ka San:Maleriya ko zazzabin cizon sauro cuta ce dake iya yin kisa, wadda sauro ke yadawa ga mutane idan suka cije su suka sanya musu kwayar halittar dake janyo wannan cuta?
A shekarar 2008, Maleriya ta kashe mutane kusan miliyan daya, akasarinsu yara kanana a nahiyar Afirka?
Ana iya rigakafin kamuwa da cutar Maleriya, kuma ana iya warkar da ita idan ta kama mutum?
Cutar Maleriya tana iya rage kaya da ayyukan da kasa ke sarrafawa da kimanin kashi 1.
3 cikin 100 a shekara idan har ta yi yawa a cikin kasar?
Baki daga kasashen da babu cutar Maleriya sun fi harbuwa da cutar idan sauro mai dauke da wannan cuta ya cije su a saboda jikinsu ba yi da kariya?
A shekara ta 2008, mutane miliyan 247 suka kamu da cutar Maleriya, kusan miliyan daya daga cikinsu kuma suka mutu.
Mafi yawan wadanda suka mutu yara ne kanana a nahiyar Afirka.
A nahiyar ta Afirka, cutar Maleriya tana kashe yaro guda cikin kowace dakika 45.
Cutar ta Maleriya ita ce ke haddasa kashi 20 cikin 100 na dukkan mace-macen yara ‘yan kasa da shekaru 5 da haihuwa.
KASHIN FARKO NA CIKAKKEN BAYANIN CUTAR MALERIYA
Shan Taba Sigari a Afrika
SHAN TABA SIGARI A KAMARU: Har yanzu kamar kashi 18.
5% (kashi 18 cikin 100) na mutanen kasar Kamaru ke shan taba sigari duk kuwa da hatsarin dake tattare a cikin wannan dabi'ar.
Daga cikin wannan jimillar, kashi 28.
8% na mashaya tabar maza ne, yayinda kashi 8.
1% kuma mata ne.
Wakilin Sashen Hausa na VOA a Douala, Mamadou Danda, ya duba lamarin.
SHAN TABA SIGARI A JUNHURIYAR NIJER: Shin ka san cewa aksarin duk taba sigarin da ake zuka a cikin Junhuriyar Nijer tana zuwa ne daga makwafciyarta, Nigeria?
Wakilin Sashen Hausa na VOA na Maradi, Mani Chaibou ya dubi wasu fannoni maras anfani na irin wannan makwaftakar.
SHAN TABA SIGARI A NIGERIA: Wai me yassa 'yan Nigeria suke shan taba sigari ne?
Jin dadi ne?
Barinta ke da wuya?
Zaman tare da wasu ne?
Wakilin Sashen Hausa na VOA a Lagos, Ladan Ibrahim ya duba alakar shan taba sigari da wasu dabi'u na yanayin zaman kasa.
Me Ake Ciki Game Da Cutar Zika Yanzu A Duniya?
Tun lokacin da Hukumar Lafiya ta Duniya ta ayyana kwayar cutar Zika, a matsayin cutar dake bukatar daukar matakin gaggawa, masu ilimin kimiyya suke danganta cutar da shanyewar gababuwan jiki da kuma cututukan kwakwalwa tsakanin wadanda suka manyanta, sai dai kwayar cutar tafi illa ga jarirai dake girma a ciki.
Wani nazari da aka gudanar cibiyar aikin jinya ta John Hopkins dake birnin Baltimore a Amurka ya nuna cewa kwayar cutar Zika tana kamawa ta kuma kashe kowanne karamin kwai na naman jiki da zarar ya kunno kai a kwakwalwar jariri lokacin da take girma.
Wani binciken da aka yi kan mata masu ciki a kasar Brazail, ya nuna kimanin kashi ishirin da tara cikin dari na jariran dake girma a cikinsu suna dauke da kwayar cutar Zika.
Dr Anthony Fauci na cibiyar nazarin kiwon lafiya yace adadin yana da tada hankali.
“Mun hakikanta cewa, akwai kananan matsaloli ko nakasa da ba za a iya ganewa ba ta irin wadannan gwaje-gwajen, saboda haka, ina tsammani illar da kwayar cutar take yi ga jariran dake girma a ciki ta shige kashi ishirin da tara cikin dari.
"Nakasar ta hada da rashin gani da kyau, kurmanci, rashin kwakwalwa-dakikanci da kuma illoli da zasu shafi jarirai da za a ga kamar lafiyayyu ne.
Sai dai kusan sai kace shawarar da ya bayar bata sanyaya zukatan mata matalauta dake kasashen kudancin Amurka da kuma Caribbean ba.
“Kada ku bari cutar ta kamaku, Kuyi rigakafi domin magance kamuwa da cutar.
Wannan ce hanyar da tafi dacewa, ta maganin makuwa da cutar.
"Sai dai yanzu haka, cutar bata da rigakafi.
Kuma ko da yake ana kan kokarin samar da rigakafin cikin sauri, zai dauki shekaru biyu ko uku kafin ya samu.
Hanya daya kawai ta kare kamuwa da cutar ita ce sa dogon wando da taguwa mai dogon hannu, da kuma amfani da gidan sauro, da maganin sauro da zai kashe sauro da kwayayenshi.
Wata matsala kuma ita ce kudi.
Majalisar Amurka bata riga ta tanada karin kudi da za a ci gaba da bincike ba.
Idan ba tare a kudi ba, aikin zai ja da baya ko kuma ya tsaya baki daya.
Gwamnatin Tarayya taci alwashin shawo kan yaduwar zazzabin lassa
Gwamnatin Tarayya taci alwashin shawo kan yaduwar zazzabin lassa.
Gwamnatin tarayyar Najeriya tace, zata dauki matakin shawo kan bazuwar zazzabin Lassa a wadansu jihohin kasar ta wajen wayar da kan al’umma game da bukatar yiwa wadanda cutar ta kama jinyar gaggawa.
Ganin irin asarar rayuka da ake yi sakamakon kamuwa da cutar.
Da yake jawabi ga manema labarai a birnin tarayya Abuja, karamin ministan lafiya, Dr Ali Pate yace daga watan Nuwamba shekara 2011 zuwa yanzu, an sami adadin mutane 397 da suka kamu da zazzabin lassa a jihohi goma sha daya inda daga ciki mutane 40 suka rasu.
Ya bayyana cewa jihohin da abin ya shafa sun hada da Edo, Nasarawa, Plateau, Ebonyi da kuma Taraba.
Sauran jihohin kuma sune, Yobe, Ondo, Rivers, Gombe, Anambra, Delta, and Lagos.
Zazzabin Lassa yana sa ciwon mara mai zafi da kuma atini da jini yayinda kimanin kashi 80% na wadanda suka kamu da cutar suke mutuwa.
Amfanin shayar da yaro da nonon uwa
Rukayya Wammako kwarariyar likita ce mai kula da lafiya mata da yara a hukumar lafiya matakin farko.
Tace akwai wani abinda mutane basu sani ba, ko kuma dai mata basu gane ba.
A lokacida mace take shayar da danta, akwai wani ciwo da mata suke ji cikin mahaifar su, sai suji ciwon ya tsanata a lokacinda yaro yake tsotson nono.
Wannan yana daya daga cikin dalilin daya sa wasu mata basu son shayarwa.
Rukaiyya tace a gaskiya da mace zata daure wannan zafi ko ciwo, ta kuma san alfanun dake tattare cikin sa, to da mata sun ci gaba da shayar da yayan su komai zafi ko ciwo.
Domin tace a lokacinda yaro ke tsotson nono, akwai sako mai amfani da yake kaiwa kwakwalwa.
Haka kuma daya daga cikin alfanun shayarwa shine mace ba zata dade tana jinin biki ba.
Wakilin sashen Hausa Nasiru El Hikaya ya zata da dr.
Rukkaiya Wammako.
Har yanzu cutar kanjamau tana ci gaba da yaduwa a Najeriya
Shugaban Sashen koyar da aikin magani da jinya na jami’ar Bingham a Najeriya Dr.
Musa Dankyau, ya bayyana cewa, halin ko in kula da kin sauya rayuwa ke haddasa yaduwar cutar kanjamau a kasar, duk da ci gaban da ake samu a yunkurin yaki da cutar.
Dankyau wanda yake halartar taron yaki da cutar kanjamau na kasa da kasa da ake gudanarwa a halin yanzu a birnin Washington yace, duk da fadakar da jama’a da samar da magunguna kyauta, da kuma tallafi da ake samu daga cibiyoyin agaji da kasashen duniya, har yanzu cutar tana ci gaba da yaduwa a birane da kauyuka.
A cikin hirarsu da Grace Alheri Abdu, Dr.
Dankyau ya bayyana jihohin da aka fi yawan masu dauke da cutar, da dalilan yaduwar cutar a jihohin, ya kuma yi bayani kan ikirarin da wadansu masu aikin jinya da masu maganin gargajiya ke yi cewa suna da maganin kanjamau.
Ga kashin farko na hirar.
Hira Da Dr.
Musa Dankyau
Yajin Aikin Likitocin a Najeriya
Yajin aikin da kungiyar Likitocin keyi a Najeriya ya jefa harkokin kiwon lafiya cikin halin tagaiyara inda kananan jami’an kiwon lafiya ke kula da asibitocin.
Likitocin de da sa hannun shugaban kungiyarsu Dr.
Kayode Obenbe, sun jera bukatu ashirin da hudu ne ga Gwamnati don a biya musu kafin su koma koma bakin aiki.
Zuwa yanzu de kokarin da muka yi domin jin ta bakin minister lafiya, Dr.
Oyebuchi Chukwu, da karamin Minista, Dr.
Haliru Alhassan, ya ci tura.
A Najeriya, dai ko Likitocin na aiki masu hannu da shuni kan je kasashen wajen ne kokuma su je Asibitici masu zaman kansu domin neman magani.
Ya zama mai mahimmanci Gwamnati ta shawo kan wannan lamarin don amfanin akasarin aluma.
Annobar Cutar Kwalara Tana Barazana Ga Dukkan Najeriya Yanzu
Ma'aikatar kiwon lafiya ta Najeriya ta ce annobar cutar kwalara da ta bulla kwanakin baya, tana yin barazana ga dukkan kasar a yanzu.
Ma'aikatar ta fada a cikin wata sanarwa jiya laraba cewa annobar ta kashe mutane fiye da 350 a cikin 'yan watannin nan.
Ta ce a yanzu, likitoci sun gano cutar a jihohi 11, kuma an samu mutane fiye da dubu 6 da 400 wadanda suka kamu da ita.
Jami'ai sun dora laifin bullar annobar a kan shan ruwan da ya gurbace da kuma rashin tsabta.
Cutar kwalara tana haddasa mummunar gudawa da amai, abinda ek sa ruwan jikin mutum ya kare cikin dan kankanin lokaci.
A saboda kwayar cutar tana girma ta fara illa a jikin mutum cikin dan kankanin lokaci, tana iya kisa idan har ba a yi maganinta da wuri ba.
Haka kuma a jiya larabar, ma'aikatar kiwon lafiya ta Najeriya ta ce cutar bakon dauro ta kashe mutane 83 a wannan shekarar, yayin da mutane fiye da dubu biyar suka kamu da ita.
Ta ce tana shirin kara wayar da kan jama'a game da alamun cutar da kuma hanyoyin rigakafinta.
Wata kwayar cuta mai saurin yaduwa ita ce take haddasa bakon dauro.
Kwayar cutar tana nakkasa garkuwar jikin mutum, amma ana iya rigakafinta cikin sauki.
Alamun cutar sun hada da tari, da yoyon hanci, da zazzabi da kuma kuraje jajaye wadanda su na iya yaduwa zuwa dukkan jikin mutum.
Masana kimiyya a Amurka sun sakewa Sauro fasalin halittar sa
Masana kimiyya anan Amurka sun sake fasalin halittar sauro ta yadda ba zai iya dauka da yada cutar malariya ga bil’adama ba.
Masana kimiyya a jami’ar Arizona sun bullo da wata halitta dake iya shafar hanjin sauro ta yadda ba zai iya daukar kwayoyi da ke haddasa cutar zazzabin cizon sauro ba.
An wallafa binciken ne a mujallar dakunan bitar kimiyyar sarsalar cututtuka masu yaduwa.
Masu binciken suna fatan nan gaba za su saki wan nan sabon sauro cikin daji da nufin murkushe na asali masu yada cuta.
Kusan mutane milyan metan da hamsin a duk shekara suke kamuwa da cutar malariya a fadin Duniya.
Uwargidan Gwamnan Borno ta Shirya Taron Fadakarwa Akan Cutar Ebola
Manufar taron shi ne kare yaduwar cutar a kasar musamman a jihar Borno mai fama da rikicin Boko Haram.
Gidauniyar uwargidan gwamnan ta gayyato kungiyoyi masu zaman kansu ne har su arba'in da takwas tare da kwararun likitoci domin su fadakar da al'umma kan illar cutar ebola da kuma hanyoyin da za'a bi domin kaucewa kamuwa da cutar.
Alhaji Zanna Mustapha mataimakin gwamnan shi ya bude taron.
Ya kuma jawo hankulan mutane akan cutar da yace su basu santa ba cuta ce da ta samo asali daga cin namun daji.
Idan ba'a ci namun daji ba ba'a kuma yi muamala da wanda ya kamu da ita ba to an tsira.
Likita Fatima Jamil tace kada jama'a su tsorata da cutar .
Hasken rana ma na kashe kwayar cutar.
Anfani da sabulu ko toka duk suna kashe kwayoyin.
Duk lokacin da aka yi anfani da wasu abubuwa a yi kokari a wanke hannaye.
A gujewa gaisawa da mutane barkatai da cin naman birai ko kuma na jemaje.
Ta hanyar jini da yawu da maniyi da gumi ko kuma ruwan da ya fito a jikin mutum duk hanyoyi ne na iya kamuwa da cutar.
Alhaji Muhammed Bello shugaban gidauniyar uwargidan gwamnan yace ita ce tace maza cikin gaggawa a fadakar da mutane akan cutar tunda suna da likitoci wadanda kuma zasu kula da mutane kayauta.
Sheikh Murtala Abdulfatahi yayi bayani akan yaduwar cututtuka inda yace a musulunci lafiya ita ce komi.
Idan babu ita ba abun da za'a iya yi.
Babban abun da mutun zai yi shi ne ya nemi lafiya dalili kenan tsafta da lafiya suke kafada da kafada.
Ga karin bayani daga Haruna Dauda Biu.
Akwai kananan yara da dama da ba a yiwa rigakafin shan inna ba a Najeriya
Asusun tallafawa kananan yara-UNICEF ya bayyana cewa, har yanzu akwai kananan yara da dama da ba a yiwa allurar rigakafin shan inna ba a Najeriya, duk da yunkurin da ake yi na yiwa kowanne yaro kasa da shekara biyar rigakafi kafin shekara ta dubu biyu da goma sha biyar.
Duk da yake adadin yaran da ba a yiwa rigakafin ba ya ragu idan aka kwantanta da adadin a watan Disamba bara, bincike ya nuna Jihar Kano tafi yawan kananan yaran da ba a yiwa allurar rigakafi ba, biye da Kebbi da kuma Jigawa.
Asusun UNICEF ya bayyana cewa, rashin isa ga kananan yaran a lokacin rigakafin shine dalilin gaza yi masu rigakafi, abinda kuma ya sa adadin yaran da ba a yiwa rigakafi ba ya kai kashi 66%.
Bisa ga cewar darektan sadarwa a fannin cutar shan inna na cibiyar UNICEF a Najeriyam Tommi Laulajainen, ba a tarar da yaran ne a lokacin rigakafi, sau da dama ko dai suna wurin wasan kwallo, da yake nesa da gida, ko kuma suna wajen wani buki a kusa da gida.
Bisa ga cewarshi, dalilin koma bayan shirin a fadin kasa baki daya shine, rashin bada hadin kai da wandasu iyaye ke yi inda wadansu suke hana a yiwa ‘ya’yansu rigakafi.
Bisa ga rahoton kimanin kashi 38% na iyaye suna hanawa a yiwa ‘ya’yansu rigakafi a jihar Yobe, kashi 24% a jihar Katsina, kashi 41 kuma a jihar Borno.
Yajin aikin Likitoci ya gurgunta harkokin kiwon lafiya
Yajin aikin rukunin likitoci masu neman kwarewa a fannoni daban-daban wadanda ke aiki a asibitocin gwamnatin tarayyar najeriya na ci gaba da gurgunta harkokin kiwon lafiya a kasar, a dai-dai lokacin da manyan likitoci da basa cikin yajin aikin ke kokawa kan mummunan tasirin matakan da kananan likitocin suka dauka.
Wakilin sashen Hausa Mahmud Ibrahim Kwari ya aiko da rahoton cewa, yanzu haka dai likitocin sun kwashe watani biyu suna yajin aiki bisa neman wasu abubuwa masu nasaba da bukatu su.
Matakin dai ya gurgunta aiyukan kiwon lafiya a asibitoci da cibiyoyin kiwon lafiyar jama'a mallakar gwamnatin taraiya.
A kano kusan al'amurra sun tsaya a asibitin koyarwa na Mallam Aminu Kano da asibitin kashi dake Dala.
Alhaji Aminu Inuwa, direktan huldar da jama'a na asibitin Mallam Aminu Kano, yace idan aka ce wani bangare na asibiti suna yajin aiki, ba za'a samu yadda ake so ba tunda yanzu ba'a karbar marasa lafiya a kwantar da su.
Sai dai kawai mutum yazo manyan Likitoci su gan shi ya tafi.
A saboda haka wadanda suke kwanche, wadanda suka samu sauki an salame su, wasu kuma ance su tafi wadansu asibitocin.
Kusan ba kowa a kwance.
A lokacinda wakilin sashen Hausa ya ziyarci asibitin koyarwa na Mallam Aminu Kano, ya iske manyan likitoci da wadanda ake kira consultants ne kawai suke bakin aikin.
Su kuma yawansu bai kai ya kawo ba.
Dr Andrew Oluko daya daga cikin manyan Likitocin.
Yace al'amarin sai dai a hankali.
Yace yanayin aikinsu yafi dadi ace kowa da kowa yana nan babu wanda aka rasa.
Yayi fatar Allah ya kawo saukin al'amrin domin mutane a gaskiya suna cikin wahala.
Rigima Bata Bar Musulmi ko Kiristoci ba - inji Nakasassu
Malam Abdullahi Jibril shugaban hadaddiyar kungiyar nakasassu kuma sarkin makafin jihar Bauchi shi ya jagoranci addu'ar.
Yayi bayani akan makasudin taron addu'ar.
Na farko sun yi taron addu'ar ne saboda neman zaman lafiya domin Najeriya ta zauna lafiya.
Irin asarar rayukan da ake yi yasa suka koma ga Allah domin Ya sa a zauna lafiya.
Tashin hankalin ya wuce duk yadda ake tsammani.
Yace tashin hankalin bai bar musulmi ba ko kiristoci duk ana kashesu.
Ba'a bar 'yan kasuwa ba.
Ba'a bar sarakuna ba.
Ba'a bar 'yan siyasa ba.
Ba'a bar sojoji ba.
Wasu mahalarta taron sun kara bayani.
Alhassan Tata Muhammed sarkin guragun Ningi kuma sakataren majalisar sarakunan nakasassun jihar Bauchi yace sun yi taron domin gabatar da addu'a wa kasa da jihar Bauchi da fatan zaman lafiya domin Allah ya kawar da fitintinun dake addabar arewa maso gabas.
Garba Ibrahim galadiman makafin Bauchi yace taron addu'ar yayi armashi fiye da yadda ake tsammani.
Sun roki Allah ya yaye ma kasar duk fitinun dake damun kasar.
Ga rahoton Abdullwahab Muhammed.
Shayar da jarirai da nonon uwa yana kara masu basira
Wani bincike da aka gudanar a baya bayan nan tsakanin sama da jarirai dubu goma sha bakwai daga haihuwa har zuwa shekara shida da rabi, na nuni da cewa, yaran da aka shayar da nonon uwa zalla a watannin farko na haihuwa sun fi kwakwalwa da fahimta da wuri da kuma basira.
Binciken ya nuna cewa, jarirai da nauyinsu ya gaza ainihin yadda ya kamata nauyin jariri ya kasance a lokacin haihuwa, aka kuma fara basu nonon uwa da zarar aka haife su, suna kara nauyi su kuma yi girma nan da nan fiye da wadanda ba a shayar da nonon uwa ba.
Haka kuma binciken ya nuna cewa, jariran da aka shayar da nonon uwa basu rika yawan rashin lafiya har ya kai ga kwantar da su a asibiti ba.
Bisa ga binciken kungiyar likitocin kananan yara ta Amurka, yana yiwuwa shayar da nonon uwa ya taimaka wajen hana yaro mummunar kiba.
Suka kuma bada shawarar shayar da jarirai da nonon uwa domin kare su daga yin kazamar kiba.
Jariran da aka shayar da nonon uwa zalla sun fi samun wannan amfanin, haka kuma koshin lafiyar yaro lokacin da yake gima ya danganta ga tsawon lokacin da aka dauka ana shayar da shi da nonon uwa.
Kwararru suna kyautata zaton cewa, shayar da jariri da nonon uwa yana shafar kibar yaro domin dalilan da dama da suka hada da cewa, jariran da aka shayar da nonon uwa, sun fi tsayawa su ci abinci su koshi, abinda ke taimakawa wajen cin abincin da ya kamata a lokacin da ya kamata kuma bayan sun yi girma.
Babban Bankin Duniya ya bukaci gwamnatocin kasashen Afrika su kara kaimi a yaki da HIV
Babban Bankin Duniya ya yi kira ga gwamnatocin kasashen nahiyar Afrika su kara kaimi wajen hana al’ummarsu ci gaba da kamuwa da cutar kanjamau.
Babban Bankin Duniyan ya bayyana cewa, idan ba a dauki kwararan matakai ba, shawo kan cutar zai zama da wuya sakamakon karuwar masu kamuwa da cutar.
Bankin ya kwatanta yaki da cutar shan inna da masu karbar kudin fansho, inda a kullum ake samun Karin wadanda suke shiga tsarin.
Ya kuma shawarci gwamnatoci su kara kaimi wajen shawo kan yaduwar cutar.
An sami Karin tallafin kudin da ake bayarwa a yaki da cutar kanjamau daga dala miliyan 260 a shekara ta 1996 zuwa biliyan 15 a shekara ta 2010.
Sai dai babban magatakardar Majalisar Dinkin Duniya Ban Ki-moon ya yi kira ga masu bada tallafi su kara bada gudummuwa domin cimma burin tara kimanin dala biliyan 24 da aka kiyasta kashewa a shekara domin yaki da cutar HIV.
Kasashen nahiyar Afrika sun ci gaba da kasancewa inda ake fama da cutar duk da yake nahiyar tana da kashi 12% ne kawai na adadin al’ummar duniya.
Gwamnan jihar Bauchi ya bayyana takaicin sake bullar shan inna
Gwamnan jihar Bauchi Isa Yuguda ya bayyana damuwa dangane da sake bullar kwayar cutar shan inna a jihar.
Gwamna Yuguda ya bayyana haka ne yayin kaddamar da shirin allurar rigakafin shan inna ta shekara ta 2012 .
Ya bayyana cewa, za a dauki dukan matakan da suka kamata na ganin an shawo kan yaduwar cutar a jihar.
Bisa ga cewarshi, an shafe shekaru biyu ba tare da samun wani yaro dauke da kwayar cutar shan inna ba a jihar Bauchi, ya kuma ce za a hada hannu domin ganin hakan ta ci gaba duk da koma bayan da aka samu ta wajen sake bullar cutar.
Gwamna Yuguda yace an sami bullar cutar a jihar ne sabili da kaura da jama’a ke yi daga wadansu jihohi musamman jihohin dake makwabta.
Ya kuma yi kira ga iyaye su bada goyon bayan da hadin kai yayinda ya dokaci mata su tallafawa yunkurin gwamnati ta wajen wayar da kan abokan zamansu da ‘ya’ya da kuma makwabta dangane da muhimmancin allurar rigakafin.
Gwamnatin jihar Bauchi dai ta kara kaimin rigakafin ne sakamakon samun wadansu kananan yara guda biyu da aka yi dauke da kwayar cutar.
Kasashen Afirka Sun Mike Domin Yakar Cututtukan Da Ake Iya Yin Rigakafinsu
A cikin watan Afrilun da ya shige, mutane fiye da miliyan 75 aka yi ma rfigakafin cutar shan inna ko Polio a wasu kasashe 22 na Afirka dake cikin wani shiri na Hukumar Kiwon Lafiya ta Duniya.
Wasu kasashen su 39 sun karbi magungunan yin rigakafin cutar Polio da wasu cututtukan da ake iya yin rigakafinsu.
Wannan shi ne karon farko da aka gudanar da irin wannan gagarumin aikin yin rigakafi lokaci guda a kasashe da dama haka.
A bayan cutar ta Polio, an kuma yi allurorin rigakafin wasu cututtukan da dama ciki har da tarin fuka, cutar hanta.
, bakon dauro, sankarau, cutar hakarkari da dai sauransu.
An kaddamar da wannan shirin da aka sanya ma suna makon Rigakafi na Nahiya a Kinshasa, babban birnin kasar Kwango ta Kinshasa.
Firayim ministan kasar, Adolphe Mozito, shi ne ya kaddamar da nufin karfafa ayyukan rigakafi ta hanyar kara wayar da kan jama'a game da muhimmanci da bukata da kuma ikon da jama'a suek da shi na samun kariya daga wadannan cututtukan.
Muzito yace rigakafi yana bayar da kariya, kuma akwai shi.
Saboda haka ya kamata a nemi rigakafin ba tare da jinkiri ba.
yayi kira ga 'yan Afirka da su rungumi rigakafin hannu bibbiyu, su kuma tabbatar da cewa an yi rigakafi ma dukkan yara 'yan kasa da shekara biyar da haihuwa.
An Rabama Sama da Mutane Miliyan Biyu Ragar Gidan Sauro a Jihar Naija
Jihar Naija tayi wani kokarin azo agani, Hajiya Hajo Sani wata Jami’ar kungiyar da ke kula da lafiyar iyali, tayi muna garin haske dangane da mahimmanci amfani da gidan sauro don kare lafiyar al’umah.
Ta kara da cewar, an lura da cewar wannan gidan sauron na da matukar mahimanci don haka yasa aka kara yawan wannan gidan sauron da aka rabas, a wannan karon da ya kai kimanin miliyan biyu da dubu dari bakwai 2.
7Ta bakin uwargidan gwamnan jihar, Hajiya Jummai Babangida Aliyu, wadda ita ta kaddamar da wannan rabon gidan sauron.
Ta kuma ce amfani da wanna gidan sauron zai taimaka wajen rage yawan mace macen yara harma da na manya.
Shi kuma Dafta Usman Muhammad darakta a matakin farko a ma’aikatan lafiya ta jihar Naija.
Yace zazzabin cizon sauro na haddasa bari ga mata masu juna biyu, ya kuma yi bayani akan yadda mutane zasuyi amfani da gidan sauron ta yadda yakamata, su tabbatar cewar sun rufe koina ta yadda sauro ba zai samu damar shigaba.
Batun Takaita Hutun Makarantu na Jawo Muhawara
Cudanyar yara a cikin aji yasa tun farko ministan ilimi Ibrahim Shekarau ya daga ranar komawar yara makaranta zuwa watan gobe.
Amma kuma daga bisani ya rage zuwa 22 ga wannan watan sabili da nasarar da kasar ta samu na fatattakar cutar ebola daga kasar.
Sani Tahir yana cikin iyayen yara da suka goyi bayan tsawaita hutun.
Yace yaya suke tsammani zasu kare 'ya'yansu idan an barsu a makaranta.
Akwai rigakafin cutar shan inna da wasu amma me yasa ba'a samu ta ebola ba.
Tun da sun ce suna bincike sai iyaye su tsaya su gani idan an kai wani lokaci babu wani abu to ana iya cewa yara su koma makaranta.
Shi yana ganin cutar tana kara yaduwa.
An fara tun daga shida yau kasar na wurin goma sha.
Dan majalisar tarayya Abdulrazak Zaki yace tabbas majalisa zata duba batun hutun yaran da zara ta dawo zama makon gobe.
Yace alamura na nan birjik a gaban majalisar.
Da sun dawo zasu fada kansu.
Akwai maganar komawar 'yan makaranta bakin karatu sabili da bala'in ebola.
Tsakanin ashirin ga wannan watan da sha uku na watan gobe duk banbancin 'yan makonni ne.
Allah dai ya sa an kawo karshen cutar.
Ba zata wuce inda ta tsaya a Legas da Fatakwal ba.
Likitan asibitin gwamnatin tarayya dake Birnin Kudu jihar Jigawa Dr.
Shamsudeen Sani yace maganar gaskiya ita ce kasar ba zata iya buga kirji tace ta shawo kan cutar ba iyaka dai bata kai tsananin yadda ake tsammani ba.
Ma'aikatar ilimi da ta kiwon lafiya ya kamata su hada hannu su tabbatar suna yin abu daya.
Ga rahoton Nasiru Adamu El-Hikaya.
Masu ilimin kimiyya a Najeriya sun bayyana illar Fansidar a jinyar mata masu juna biyu
Masu ilimin kimiyya a Najeriya sun hakikanta cewa amfani da maganin Sulphadozine-Pyrimethamnin da aka fi sani da Fansidar wajen jinyar mata masu juna biyu ba tare da la’akari da amfani da gidan sauro da aka jika da magani da suke yi ba, yana kara yada kwayar cutar maleriya a tsakanin al’umma.
Kwararrun da suka gudanar da bincike tsakanin mata masu juna biyu 306 dake zuwa awo a wani asibitin gwamnati dake birnin Ibadan , sun gano cewa, amfani da maganin Fansidar kadai wajen jinyar mata masu juna biyun dake fama da zazzabin cizon sauro, yana sa kwayoyin cutar dake haddasa zazzabin cizon sauro su sami maboya a jininsu musamman a yankunan da cutar ta zama annoba a duniya.
Hukumar lafiya ta duniya ta shawarci dukan kasashe su nemi hanyar hana mata masu ciki kamuwa da zazzabin cizon sauro domin shawo kan illar da cutar ke haifarwa tsakanin mata masu juna biyu.
Masu binciken sun bayyana damuwa ganin cewa, kasa da kashi daya bisa ukun matan da aka gudanar da binciken a kansu suke iya samun gidan sauro da aka jika a magani.
Rahoton da aka buga a mujalla aikin jinya ta shekara ta 2012 ya yi nuni da cewa, idan har zurfin bincike ya tabbatar da wannan lamarin, duk da yake amfani da maganin Fansidar yana taimakawa a jinyar masu gama da zazzabin cizon sauro, yana yiwuwa ya kara hadarin yaduwar cutar da zai zama daga baya kwalliya bata biya kudin sabulu ba.
Kwararrun sun bada shawarar kara maida hankali wajen samar da gidan sauron da aka jika a magani musamman ga mata masu juna biyu da kananan yara idan ana so a cimma burin muradun karni.
Uwargida Michelle Obama Tana Cika Shekara Guda Da Shirin Yaki Da Kiba A Tsakanin yara
Uwargidan shugaban Michelle Obama tana bukukuwan cikar shekara guda da kaddamar da wani shirinta mai suna "Let's Move" wanda aka tsara da nufin yakar yadda yara kanana ke yin kiba fiye da kima.
Jiya laraba, Mrs.
Obama ta tafi New York domin rangadin wayar da kai na kwanaki biyu, inda aka shirya zata tattauna shirin a wasu shirye-shiryen telebijin guda biyu masu farin jini.
Uwargidan shugaban Amurka ta fada cikin wani shirin gidan telebijin na ABC (live With Regis and Kelly) cewa Amurka ta cimma tazara wajen yaki da kiba fiye da kima, amma har yanzu akwai sauran namijin aiki a gaba.
Har ila yau Mrs.
Obama ta halarci wani shirin labarai da al'amuran yau da kullum na gidan telebijin na NBC mai suna "Today" inda ta ce shirin nata na inganta lafiyar yara, shiri ne na tabbatar da cewa yaran su na cin irin abincin da ya dace, kuma da yawan da ya dace, matakin da ta ce shi take aiki da shi a kan 'ya'yanta biyu, Sasha mai shekaru 9 da haihuwa da kuma Malia mai shekaru 12 da haihuwa.
A jiya laraba da maraice, uwargidan shugaban ta yi tattaki zuwa Jihar Georgia dake kudu maso gabashin Amurka domin ziyartar wata makarantar da ta rungumi wannan shiri nata na yaki da kiba fiye da kima.
Har ila yau ta yi magana a cikin wani coci.
A cikin shekara guda da ta shige, Mrs.
Obama ta samu goyon baya sosai ga wannan shiri nata, inda har majalisar dokoki ta zartas da wani kudurin dokar tabbatar da yara su na cin abincin da ya dace, shirin da zai lashe dala miliyan dubu 4 da dari biyar.
A watan da ya shige kuma, jerin kantuna mafiya girma a duniya, Wal-Mart, ya yarda zai rage yawan sikari da gishiri da lkuma kitsea cikin dubban kayayyakin kwalama da yake sayarwa domin nuna goyon baya ga wannan shirin.
Gwamnatin jihar Katsina tana shirin yiwa yara sama da miliyan biyu rigakafin shan inna
Gwamnatin jihar Katsina tana shirin yiwa kimanin kananan yara miliyan biyu da dubu dari shida rigakafin shan inna a jihar.
Shugaban kiwon lafiya matakin farko na jihar Dr.
Mu’awuya Aliyu ne ya sanar da haka yayin kaddamar da shirin rigakafin a karamar hukumar Batsari.
Bisa ga cewarshi, an raba isasshen maganin allurar rigakafin a dukan kananan hukumomi ya kuma yi kira ga iyaye su bada hadin kai.
Aliyu ya kuma bayyana cewa, an tura sama da ma’aikata dubu dari dukan kanannan hukumomin jihar domin gudanar da aikin rigakafin.
A cikin jawabinshi yayin kaddamar da shirin, shugaban karamar Hukumar Batsari Lawal Agwanko ya jadada niyar gwamnatocin jihar na kananan hukumomi da kuma jiha, wajen ganin nasarar shirin.
Idan za a iya tunawa, san sami wadansu kananan yara biyar dauke da cutar a wadansu kanananan hukumomi na jihar, abinda ake dangantawa da kaurar iyaye daga wadansu jihohi zuwa jihar Katsina da kuma yiwuwar bada hadin kai da wadansu iyaye ke yi.
Karamar hukuma a jihar Bauchi zata fara riga kafi mako-mako
Karamar hukumar Gamawa a jihar Bauchi zata shiga aiwatar da wani tsarin rigakafi mako-mako da nufin yaki da cutar shan inna.
Karamar hukumar zata gudanar da shirin ne tare da tallafin wata cibiyar agaji da nufin shawo kan yaduwar kwayar cutar shan inna da ta bulla a karamar hukumar.
Jami’in gudanar da shirin na hukumar lafiya ta Duniya Emanuel Katuga wanda ya sanar da shirin ya bayyana cewa, daukar wannan matakin zai bada dama ga jami’an jinya sun isa kowanne lungu na karamar hukumar yayinda kuma za a ci gaba da aiwatar da shirin rigakafi na kasa kamar yadda aka tsara.
Ya kuma bada tabbacin cewa, za a yiwa kowanne yaro a karamar hukumar allura kasancewa za a tura jami’an aikin jinya da dama a yankin.
Sabili da haka aka yi kira ga iyaye su bada hadin kai domin ganin an yiwa yaransu rigakafi.
Karamar hukumar Gamawa ce ta dauki nauyin shirin tare da hadin guiwar gwamnatin jiha da kuma Hukumar lafiya ta Duniya.
Gwamnatin jihar Kano zata maido da tsarin duba gari
Gwamnan jihar Kano Injiniya Rabi’u Musa Kwankwaso ya bayyana damuwa dangane da yaduwar kwayar cutar shan inna a Najeriya, ya kuma bayyana cewa, gwamnatin jihar ta dawo da shirin jami’an kula da tsabtar gidaje da ake kira duba gari da suke shiga gida da nufin inganta tsabtar muhalli da gidajen jama’a.
Gwamnan ya bayyana cewa, “Mun sani cutar shan inna cuta ce dake da alaka da yanayin rashin tsabta, dalili ke nan da muka sake dawo da shirye shiryen tsabtace muhalli".
Ya bayyana cewa, cutar shan inna ta ci gaba da kasancewa babbar kalubala a fannin lafiya na Najeriya, ya kuma ce gwamnatinshi zata maida hankali wajen takalar wannan kalubalar.
Gwamna Kwankwaso ya kaddamar da kamfen yaki da cutar shan inna a birnin Kano da yace tilas mata su sa hannu idan ana so shirin ya cimma nasara.
Bisa ga cewar gwamnan mata suna da kyakkyawar rawar da zasu taka kasancewarsu iyayen yara kuma wadanda zasu iya shiga kowanne sako da dabarar samun goyon bayan abokansu mata da kuma magidanta.
Injiniya Musa Kwankwaso ya yi kira ga iyaye mata su bada hadin kai da goyon baya.
Ya kuma bayyana niyar gwamnatin ta hada hannu da kungiyoyin mata a jihar domin ganin nasarar shirin
Ebola Tayi Kamari a Saliyo
Bayanai na nuni da cewa bular anobar zazzabin Ebola tayi kamari a kasar Saliyo, duk da cewa ta sassauto a wasu kasashen Afrika ta yamma.
Kungiyar Lafiya ta duniya tace kasar Saliyo ta tabbatar cewa a karshen watan jiya na Nuwamba, mutane 537 aka tabbata sun kamu da cutar a kasar, karin fiye da mutane 150 ke nan cikin mako guda.
Bayani na baya bayan da aka gabatar Laraban nan, kungiyar Lafiya ta Duniya tace anobar tafi kamari a birnin Freetown inda aka bada rahoton fiye da mutane maitan sun harbu da kwayar cutar.
Kungiyar tayi bayani cewa fiye da mutane dubu 17 ne suka kamu da cutar a duk fadin duniya, Kuma ya zuwa yanzu cutar ta kashe kimamin mutane dubu 6 da 70.
Rahoton na kungiyar lafiya ta duniya yace an samu sasautowar bular anobar a kasar Guinea wadda ta bada rahoton cewa mutane 77 suka kamu da cutar a makon jiya.
Kasar Liberia kuma ta bada rahoton cewa mutane 43 ne suka kamu da cutar.
Hisbah na Cigaba da Binciken Samarin da ta Kama Su na Kokarin Auren Juna
Hukumar Hisbah ta jihar Kano, tace tana cigaba da bincike akan wasu matasa samari 12 da jami’anta suka kama a ranar Lahadin data gabata bisa zarginsu dayin ayyukan daudu da kuma yunkurin kulla aure a tsakaninsu, lamarin daya saba da tanade-tanaden dokar jihar Kano ta hana ayyuka daudu da karuwanci da kuma dukkkanin abubuwa masu nasaba dasu.
Babban aikin hukumar Hisbah dai shine umarni da kyawawan ayyuka dakuma hani da mummuna.
A ranar Lahadin data gabatane jami’an hukumar ta Hisba a jihar Kano, suka kama wadansu samari matasa a wani lambun shakatawa da gudanar da bukukuwa dake wajen birnin Kano, kan titin zuwa Zariya.
Samarin dai ana zarginsune da yin aikin daudu dama yinkurin kulla aure a tsakaninsu, lamarin da yaci karo da shari’ar musulunci da kuma dokar gwamnatin tarayya wadda shugaba Goodluck Jonathan ya sanyawa hannu.
Wakilinmu Muhmud Ibrahim Kwari, yayi hira da darakta janal na hukumar Hisbah Mallam Abba Sa’idu Sufi, inda ya tambayeshi cewar,ko yanzu a wanne hali matasan ke ciki bayan jami’an hukumar Hisbah suka kamesu?
Mallam Sa’idu Sufi, yace, “to wadannan guri da aka kama wadannan matasa, kuma jihar Kano jihace ta shari’ar musulunci a kwai doka, wadda ake cewa da ita dokar hana karuwanci da sauran fasadi a fadin jihar Kano.
Wanda yake ita wannan al’ada ta daudu wato mutum ya koma ya dinga alakanta kansa da mace, sa kaya, rangwada dama magana irin ta mata, to tabbas yin hakan ya sabi addinin musulunci.
"Saurari hirar Muhmud Ibrahim Kwari da Mallam Abba Sa’idu Sufi, domin jin cikakkiyar tattaunawar su.
Gidauniyar Bill Gates Zata Samar da Maganin Kanjamau Mai Araha
Za a samarwa masu jinyar cutar kanjamau maganin cutar mai araha tare da tallafin kudi daga gidauniyar Bill Gates.
Cibiyar yaki da cutar kanjamau ta Majalisar Dinkin Duniya, MDD, ce ta sanar jiya alhamis cewa gidauniyar Bill Gate ta bada tabbacin daukar nauyin sarrafa wani adadin maganin, yayinda kamfanonin sarrafa magungunan kuma suka amince su kayyade kudin maganin zuwa dala saba’in da biyar kan kowanne majinyaci a shekara.
Asusun UNICEF zai hada hannu da wata cibiyar agaji a jihar Katsina
Asusun tallafawa kananan yara -UNICEF yana shirin hada hannu da kungiya mai zaman kanta “Service to humanity" wadda uwargidan gwamnan jihar Fatima Ibrahim Shema ta kafa.
Mataimakin wakilin UNICEF a Nijeriya dake da ofishi a Kaduna ne ya bayyana haka a wani taro da aka gudanar a masaukin gwamnoni dake a Kaduna tsakanin gidauniyar UNICEF da uwargidan gwamnan jihar Katsina.
Mataimakin wakilin UNICEF din Mr James ya bayyana cewar UNICEF zata kara karfafa hadin gwiwar ne da gidauniyar “service to humanity" na uwargidan gwamnan masamman ta fuskar samar da abinci mai gina jiki, da wayar da kan al’umma akan tsaftace muhalli da kuma harkokin rigakafi.
Mr James ya bayyana cewar UNICEF ta gamsu da irin kokarin da hadin gwiwar dake tsakanin kungiyoyin biyu cikin shekaru uku da suka wuce.
Ya bada misali da aikin tattara bayanai akan marayu da yara marasa galihu da gidauniyar ta gudanar a jihar ta Katsina, inda aka gano dubban darurukan yara dake fuskantar matsaloli kuma suke samun tallafi daga kungiyoyin bada agaji irinsu “Save the children" dake tallafawa masu fama da karancin abinci mai gina jiki.
Jami’in ya kara da cewa aikin tattara bayanan ya taimakawa gwamnatin jihar Katsina a shirinta na kyautata jin dadin rayuwar al’umma a cikin sabon tsarin tallafawa almajirai wanda aka fito dashi ba da kwanan baya.
Akan lamarin tsutsar ciki kuma Mr James yace asusun UNICEF zai ci gaba da samar da tallafi kashi ashirin cikin dari na magani kamar yadda yayi alkawari tun farko.
Sannan ya bukaci gwamnatin jihar ta Katsina da ta samar da kashi tamanin na maganin.
Tun farko uwargidan gwamnan jihar Katsinan Fatima Ibrahim Shehu Shema a nata jawabin ta bayyana cewar aikin tattara bayanai akan yara marassa galihu wanda gidauniyar “Service to humanity" ta gudanar tare da asusun UNICEF ya taimaka wajen samar da tallafi ga yara marassa galihu su fiye da dubu talati dake a jihar.
Uwargidan gwamnan ta alakanta nasarar da gidauniyar ta samu da tallafin da take samu daga asusun UNICEF da sauran kungiyoyi na agaji.
Najeriya na daya daga cikin kasashe shida da aka fi mutuwa da zazzabin cizon sauro a duniya
Hukumar lafiya ta duniya ta yi kiyasin cewa mutane dubu shida da dari biyar ne suka mutu sakamakon kamuwa da zazzabin cizon sauro a shekara ta dubu biyu da goma, kashi tamanin da shida daga cikinsu kuma kananan yara da shekarunsu basu kai biyar ba.
A cikin rahoton shekara shekara da hukumar ta bayar a watan Disamba, Hukumar lafiya ta duniya ta yaba ci gaban da aka samu inda aka sami raguwar mutuwa sakamakon kamuwa da zazzabin cizon sauro da kashi ashirin da shida bisa dari.
Asusun yaki da zazzabin cizon sauro ya sami tallafin dala biliyan biyu bara ko da yake Hukumar lafiya tayi kiyasin cewa, za a bukaci kimanin dala biliyan biyar kowacce shekara har zuwa shekara ta dubu biyu da goma sha biyu idan ana son a cimma burin shawo kan cutar.
Kudin da aka samu ya taimaka wajen samar da gidajen sauro musamman a kasashen kudancin Sahara inda kimanin kashi hamsin bisa dari na mazauna yankin suka sami gidajen sauro idan aka kwatanta da kashi uku bisa dari da suka samu a shekara ta dubu biyu.
Darekta janar ta hukumar lafiya ta duniya Margaret Chan ta bayyana cewa, har yanzu rashin jin magani da zazzabin cizon sauro yake yi ya ci gaba da zama kalubala.
Hukumar lafiya ta duniya ta bayyana cewa, zazzabin cizon sauro ya zama annoba a kasashe dari da shida yayinda ake yada cutar daga mutum zuwa mutum a kasashe casa’in da tara.
Kashi sittin bisa dari na wadanda suke mutuwa sakamakon kamuwa da zazzabin cizon sauaro suna kasashe shida na duniya da suka hada da Najeriya da Damokaradiyar Jamhuriyar Kwango, da Burkina Faso da Mozambique da Ivory Coast da kuma Mali.
Cikakken Bayanin Cutar Maleriya Kashi Na Hudu - Alamun Cutar Maleriya
Cutar Maleriya cuta ce ta zazzabi mai tsanani.
Ana fara ganin alamunta akasari kwanaki 10 zuwa kwanaki 15 a bayan da sauro mai dauke da kwayar cutar ya ciji mutum.
Alamun farko na wannan cuta, watau zazzabi, ciwon kai, jin sanyi da kuma haraswa, ba su yin tsanani, kuma da wuya a lokacin a gane cewa cutar Maleriya ce.
Idan har ba a samu magani cikin awa 24, ko kwana daya ba, cutar Maleriyar da kwayar cutar Plasmodium Falciparum ta janyo zata yi tsanani har ma ta kai ga mutuwa.
Kananan yara a wuraren da wannan cuta ta zamo ruwan dare, su na nuna alamun wasu daga cikin wadannan cuce-cucen: kasala mai tsanani, wahalar numfashi dake tattare da rudewar ciki, ko kuma Maleriya mai kama bargon kashin baya.
Haka su ma balagaggu ana ganin alamun cutar a wasu sassa da dama na jikinsu.
Idan jinsunan kwayar cutar Maleriya na Plasmodium Vivax ko Plasmodium Ovale ne suka kama mutum, to tana yiwuwa zazzabin ya sake dawo masa makonni ko watanni bayan na farko, koda kuwa mutumin ya fice daga inda ake da wannan cuta ta Maleriya.
Dalilin wannan shi ne wadannan jinsunan kwayar cutar Maleriya biyu, su na iya zama su fake a cikin hantar mutum, kuma idan har ana son a warkar da mutum baki daya, to tilas a ba shi maganin da zai kawar da wadannan kwayoyin cuta masu buya cikin hanta.
Jinsunan kwayar cutar Maleriya na Plasmodium Falciparum da Plasmodium Malariae su ba su fakewa a cikin hantar dan Adam.
Duba Kashi Na Daya Na Cikakken Bayani Kan Cutar MaleriyaDuba Kashi Na Biyu Na Cikakken Bayani Kan Cutar MaleriyaDuba Kashi Na Uku Na Cikakken Bayani Kan Cutar Maleriya
Gwamnatin jihar Katsina ta shiga yaki da zazzabin cizon sauro
Gwamnatin jihar Katsina ta dauki matakan shawo kan matsalar zazzabin cizon sauro, wanda ya kasance daya daga cikin manyan dalilan mutuwar mata masu juna biyu da kananan yara a nahiyar Afrika baki daya.
A yunkurinta na shawo kan lamarin, gwamnatin ta zabi jami’an aikin jinya a dukan kanannan hukumomin jihar 34 wadanda zasu kasance ido da kuma kakakin jihar a wannan yunkurin karkashin jagorancin darektan yaki da cututuka na jihar.
Gwamnatin kuma zata hada hannu da cibiyoyin agaji tare da gudanar da gagarumin gangamin wayar da kan jama’a dangane da illar cutar da kuma rawar da al’umma zata iya takawa a wannan yunkurin.
Gwamnatin ta raba gidajen sauro da aka jika a maganai, yayinda aka yi feshin maganin sauro a inda ruwa ke kwantawa.
Gwamnatin har wa yau ta sanar da kashe naira miliyan 181 wajen sayen motocin jinyar tafi da gidanka musamman domin aiki da taimakawa mazauna yankunan karkara, wadanda suka fi mutuwa sabili da rashin halin tafiya asibiti idan bukata ta tashi.
Karamin Ministan lafiya, Dr.
Ali Pate wanda ya ziyarci jihar domin ganewa idonshi kalubalar da kuma ci gaba da aka samu a fannin lafiya, ya bayyana cewa, gwamnatin tarayya ta lashi takobin shawo kan cututukan dake katse hanzarin kananan yara da kuma mata masu juna biyu.
Ya kuma bayyana niyar gwamnatin na cimma muradun karni musamman a fannin kiwon lafiya.
Jihar Katsina na daya daga cikin jihohin da aka sake samun bullar ciwon shan inna kwannan nan.
An kaddamar da wani shirin kula da mata masu juna biyu ta wayar salula
An bayyana shirin kula da lafiyar mata masu juna biyu ta wayar salula a matsayin daya daga cikin muhimman hanyoyin shawo kan mace macen mata bisa dalilai da suka shafi haihuwa.
Shirin da ake kira “Mu ceci iyayenmu" ko kuma “Let’s Save Our Mothers" da turanci, wani shiri ne da wata kungiya mai zaman kanta “Traffinna Foundation" ta kafa da nufin fadakar da mata a kan al’adu da suke da illa ga lafiyarsu.
Cibiyar iganta rayuwar mata da kasa da kasa, Women Deliver, ta bayyana wannan shirin a matsayin daya daga cikin shirye-shirye hamsin da suke da taimako ainun a yunkurin shawo kan matsalar mace macen mata da kananan yara.
Shugabar shirin “Mu ceci iyayenmu" Chinomanso Traffina Ibe, wata ma’aikaciyar jinya a Najeriya, ta bayyana cewa, ta kirkiro da shirin ne da nufin ba mata dake zaune a yankunan karkara damar bayyana matsaloli da kalubalar da suke fuskanta dangane da kula da lafiyarsu da ta shafi ciki da haihuwa.
Cibiyar UNFPA ta bayyana cewa, wannan shirin zai taimaka wajen ceto rayukan mata a kasar da kimanin mace daya cikin 23 ke mutuwa sakamakon matsalolin haihuwa.
A cikin jawabinta, Jill Sheffield, shugabar cibiyar Women Deliver ta bayyana cewa, dabarun ceto rayukan mata da aka zayyana a shirye shirye hamsin da suka yi fice ya nuna cewa, za a iya inganta rayuwar ‘yan mata da kuma mata a kasashen duniya baki daya.
Daga cikin shirye shiryen shawo kan mace macen mata bisa dalilan haihuwa, guda hamsin da suka sami lambar yabo, 25 daga nahiyar Afrika yankin Hamada ne, tara daga yankin Asiya biyar daga Gabas ta tsakiya sai kuma hudu daga Latin Amurka biyu kuma daga kashen Turai da arewacin Amurka kowanne.
Mai shan maganin kanjamau yana bukatar hadin kan iyali da kuma al’umma - Dr.
Shugaban Sashen horas da aikin magani da kuma jinya na jami’ar Bingham a Najeriya Dr.
Musa Dankyau ya bayyana cewa, mai shan maganin cutar kanjamau yana bukatar hadin kai da goyon bayan iyali da kuma al’umma domin ganin maganin ya yi aiki yadda ya kamata.
Likitan ya kuma bayyana cewa, daya daga cikin dalilan da ya sa maganin rage kaifin cutar kanjamau baya aiki shine, yawancin lokuta masu jinya basu sanar da iyalansu halin da suke ciki, ta dalilin haka iyalan basu san ko suna dauke da cutar ba balle suma su nemi magani.
Dangane kuma da ikirarin da wadansu likitoci ko masu maganin gargadiya suke yi na iwa warkar da cutar kanjamu, Dr.
Musa Dankyau yace kawo yanzu, babu wani binciken da aka gudanar da ya tantance wadannan harsashe.
Likitan ya kuma bayyana cewa, cin kayan lambu da kuma ganye yana taimakawa wajen gina jiki, amma ba maganin cutar kanjamau ba.
Musa Dankyau ya bayyana haka ne a cikin hirarsu da Grace Alheri Abdu yayin taron yaki da cutar kanjamau na kasa da kasa da ake gudanarwa a birnin Washington DC.
Hira Da Dr.
Musa Dankyau
Jami'an Kiwon Lafiya Daga Najeriya Da Wasu Kasashe Sun Yi Taro A Nan Amurka
A wurin taronta na shekara-shekara na hudu da ta yi kwanakin baya kan Bunkasa Kiwon lafiya a Afirka, kungiyar "Global Health Progress" ta gudanar da tarurrukan mako guda da jami'an kiwon lafiya tare da masu hannu a harkokin kiwon lafiya daga kasashen bakar fata 7 na nahiyar Afirka.
An gudanar da wadannan tarurruka a biranen Washington DC da kuma New York.
Kungiyar "Global Health Project" ko GHP a takaice, gamayya ce ta kamfanonin harhada magunguna wadanda suka damu da irin nauyin cututtukan dake addabar nahiyar Afirka fiye da kowace nahiya.
Kungiyar tana zaman dandalin musanyar sabbin ra'ayoyi da dabarun yaki da cuce-cuce a nahiyar Afirka.
Wakilan da suka halarci tarurrukan wannan shekara sun hada da jami'an kiwon lafiya daga Najeriya da Ghana.
Sauran sun hada da na kasashen Botswana, Kenya, Lesotho, Swaziland da kuma Uganda.
Tarurrukan na bana sun samu halarci fiye da kowane lokaci a can baya.
Bisa la'akari da taken tarurrukan na bana, watau Bunkasa Hanyoyin Samun Ci Gaba ta Hanyar Karfafa Kawance, wakilai sun tattauna yadda kulla kawance a tsakanin dukkan masu ruwa da tsaki a harkokin lafiya ta taimakawa kasashensu wajen shawo kan wasu cututtukan.
Sun kuma yi aiki tare da dukkan wakilai na taro domin gano sauran matsalolin da suka rage da yadda za a iya kulla kawance domin shawo kansu nan gaba.
A duk tsawon mako gudan da aka yi ana wadannan tarurruka, wakilai sun bayyana abubuwan da suka fuskanta, da ra'ayoyinsu da kuma kwarewarsu kan yadda za a shawo kan cututtukan tare da jami'an gwamnatin shugaba Barack Obama, da wakilan majalisar dokokin Amurka, da na sassa masu zaman kansu, da kungiyoyin agaji, da gidauniyoyi da kuma jami'o'i.
Haka kuma sun yi bukukuwan murnar cewa a bana Amurka zata fadada ayyukan kiwon lafiyar da take tallafawa a kasashen duniya.
Shugaban Najeriya Goodluck Jonathan zai jagoranci kwamitin kula da rmata da kananan yara na Majalisar Dinkin Duniya
Babban Magatakardan Majalisar Dinkin Duniya Ban ki Moon ya zabi shugaban Najeriya Goodluck Jonathan a matsayin daya daga cikin shugabannin kwamitin da kula da ceto rayukan mata da kanananan yara.
Shugaban Najeriyan zai shugabanci kwamitinshi tare da firai Ministan kasar Norway Jean Stoltenberg, a shirin gangamin Babban magatakardan Majalisar Dinkin Duniya da ake kira “kowacce Mace, Kowanne yaro" ko kuma “Every Woman Every Child" a turanci da nufin cimma muradun karni.
Da yake kaddamar da kwamitin, Mr.
Ban yace, tabbatar da cewa, mata da kananan yara suna samun magunguna da sauran muhimman abubuwan da suke bukata yana da muhimmanci a yunkurin cimma muradun karni.
Ya kuma bayyana cewa, hukumar zata sa ido kan muhimman tsare tsaren lafiya domin tabbatar da kare lafiyar mata da kananan yara daga kamuwa da cutukan dake haddasa kisa ko kuma kwantar da su.
Hukumar zata kuma kunshi cibiyoyin da abin ya shafa, kama daga daidaikun mutane da kungiyoyi masu zaman kansu da ma’aikatan gwamnati.
Darektar asusun tallafawa kanannan yara UNICEF Anthony lake da darektan UNFPA Dr.
Babatunde Osetimehin zasu yi aiki a matsayin mataimakan shugabannin kwamitin,A cikin jawabinshi, shugaban Najeriya, Goodluck Jonathan ya bayyana cewa, kula da lafiyar mata da kanannan yara yana daya daga cikin muhimman ayyukan da kasar ta sa gaba.
Bisa ga cewarshi, za a iya ceton rayuka ta wajen samar da magunguna isassu da kayan aikin jinya.
Ya kuma ce “tilas ne nu tashi tsaye mu taka rawar gani yanzu.
Ministan birnin tarayya Abuja ya yi damarar yaki da shan inna.
Ministan babban birnin Tarayya Abuja Bala Mohammed ya ci alwashin shawo kan cutar shan inna a kasar, yayinda ake ci gaba da fuskantar kalubala a wannan fannin, kasancewa kasar na daya daga cikin kasashe hudu rak a duniya da ake ci gaba da samun yaduwar cutar.
Ministan ya bayyana haka ne yayin kaddamar da yaki da cutar,  matakin karshe a birnin tarayya Abuja.
Ya kuma bayyana cewa, gwamnatin tarayyar ta ba gwamnatocin jihohi damar gudanar da yaki da cutar yadda suka ga dama ba tare da tsangwama ba, domin ganin nasarar shirin.
Saneta Bala Mohammed ya kuma yabawa kungiyoyi masu zaman kansu da kuma ma’aikatan jinya a matakai dabam dabam, domin goyon bayan da suke badawa ga nasarar shirin.
Yayinda ya yi kira ga iyaye mata su bada hadin kai ta wajen fito da ‘ya’yansu a yi masu rigakafin.
A nashi jawabin, sarkin Juwa, Alhaji Idris Isa ya bayyana muhimmancin hada hannu wajen yakar cutar, kasancewa an fara nunawa Najeriya kyama domin ci gaba da yaduwar cutar, ganin yadda ake hana ‘yan Najeirya shiga wadansu kasashe sai an diga masu maganin shan inna.
Iyaye mata da suka halarci gangamin sun koka dangane da talauci da ake fama da shi, suka kuma yi kira ga gwamnati ta samar da ayyukan yi musamman ga mataswa da suke zaman kasha wando.
Za'a Kashe Fiye da Naira Biliyan Hudu
Gwamnatin jihar Bauchi, da gidauniyar Bill Gate dana Dangote sun sa hannu a rajejeniyar hadin gwiwa domin yaki da cutar shan inna a jihar Bauchi.
Hadin gwiwar yasa an kafa ma’aikatan na masammam domin kula da yanda aiki magance cutar shan inna ke gudana a jihar, da kuma sa hannu domin gudanar da aikin a bisa rajejeniyar.
Da yake jawabi Gwamna, jihar Bauchi Malam,Isa Yuguda, cewa yayi wannan rajejeniyar zata taimaka kware wajen magance mace-macen mata da rana a jihar.
Gwamna, Yuguda yace gidauniyoyin na Dangote da na Bill Gate, zasu bada fiye da Naira biliyan daya inda ita kuma jihar zata samarda Naira Miliyan dari uku,ya kara da cewa wannan kudaden zasu bada shi har na tsawon shekaru hudu masu zuwa.
Hukumar Yaki da Cutar kanjamau a jihar Maradi ta fadakar da matasa
Hukumar yaki da cutar kanjamau ko kuma sida ta jihar Maradi a jamhuriyar Niger, ta yiwa al’umma musamman ma matasa matashiya dangane da yaduwar cutar kanjamau.
Shugaban hukumar docta Alisumani Yaro ya bayyana cewa, an sami sama da mutane dubu shida dake fama da cutar kanjamau a jihar Marada cikin shekaru bakwai, wadanda daga cikinsu mutane dubu daya da dari tara da arba’in da daya ne kadai suke zuwa ganin likita domin shan magani.
Ya bayyana takaicin yadda sauran wadanda ke fama da wannan cuta suke kin zuwa neman magani duk da yake ana bada maganin ne kyauta, abinda ke haifar da yawan mace mace tsakanin masu kamuwar da cutar.
Likitocin sun bayyana cewa, an fi samun masu dauke da wannan cutar tsakanin mata da kananan yara wadanda basu da ‘yancin zuwa ganin likita da kashin kansu.
Wadansu matasa da Muryar Amurka tayi hira da su, sun bayana cewa gudun kada a kyamace su yasa mutane basu zuwa jinya ko sun san suna dauke da cutar.
Bill Gate ya zai bada ladan dala dubu dari biyar ga jihohin da suka shawo kan cutar Polio a Najeriya
Gidauniyar tallafi ta Bill da Milinda Gates ta sanar da bada ladan dala dubu dari biya ga jihohin da suka iya shawo kan cutar shan inna baki daya a jihohinsu a shekara ta dubu biyu da goma sha biyu.
Shirin da aka ba lakabi “Kalulabar shugabancin gwamnoni a fannin rigakafi" da aka kirkiro tare da hadin guiwa da taron hadin kan gwamnonin, zai yabawa gwamnonin da jihohinsu suka cika sharudan da aka gindaya na rigakafin wanda zai kai ga shawo kan cutar shan inna ko kuma Polio.
Za a ba jihohin da suka cika sharudan kyautar dala dubu dari biyar daga gidauniyar Bill da Milinda Gates da nufin mara bayan yunkurinsu na biyan muhimman bukatun jihohin na kiwon lafiya.
Sanawar ta bayyana cewa, shugabannin Najeriya suna da kyakkywar rawar da zasu iya takawa wajen shawo kan cutar shan inna a Najeriya yayinda Gidauniyar Bill da Milinda Gates tayi alkawarin tallafawa wajen shawo kan wannan cutar da ake iya magancewa.
Yawan Wadanda Cutar Kwalara Ta Kashe A Najeriya Ya Karu
Jami'an Najeriya sun ce yawan mutanen da suka mutu a sanadin annobar cutar kwalara a arewacin kasar ya karu zuwa 231, yayin da mutane fiye da dubu 4 da 600 suka kamu da wannan cuta.
Babban jami'in kula da yaduwar cuce-cuce a ma'aikatar kiwon lafiya ta tarayyar Najeriya, Henry Akpan, shi ne ya tabbatar da wannan adadi ga 'yan jarida a birnin Abuja.
Da alamun jihohin da wannan cuta ta fi yin illa su en Bauchi da Borno.
Mutanen da cutar ta kashe a wadannan jihohi biyu kawai ya haura dari daya.
Jami'ai su na dora laifin wannan annobar a kan gurbataccen ruwan sha da kuma da kuma rashin tsabta.
Kamfanin dillancin labarai na Najeriya ya ambaci Akpan yana fadin cewa ma'aikatarsa ta kafa cibiyoyin tallafawa mutanen da suka kamu da cutar tare da dakile yaduwarta.
Kwalara tana haddasa amai da gudawa, abinda ke sa ruwa ya kare a jikin mai fama da ita.
Kamfanin Pfizer Ya Fara Biyan Diyya A Kano
Kamfanin sarrafa magunguna na Pfizer na nan Amurka yace ya fara biyan diyya ga mutanen da abin ya shafa lokacin gwajin wani maganin da ya kashe ya kuma nakkasa wasu a shekarar 1996 a birnin Kano dake arewacin Najeriya.
A yau alhamis, kamfanin Pfizer ya ce ya biya dala dubu 175, kimanin Naira miliyan 27, ga iyalan wasu yara hudu da suka mutu a lokacin gwajin maganin.
An biya iyalan yaran a bayan da suka yarda aka gwada jigidar halittarsu ta DNA aka tabbatar da cewa sune ‘yan’uwan yaran.
Wannan kudin wani bangare ne na dala miliyan 75 da Pfizer ya cimma daidaituwa da gwamnatin najeriya a kan zai biya diyya dangane da gwajin maganin.
A shekarar 1996, kamfanin Pfizer yayi gwajin wani maganin kashe kwayar cuta mai suna Trovan da ake ta gardama kansa lokacin barkewar annobar cutar kwalara a Kano.
Yara 11 sun mutu bayan da suka sha maganin, wanda aka yi zargin cewa yana janyo nakasa kamar makanta, kurmanci, lalacewar kwakwalwa da shanyewar jiki da wasu illolin da dama.
Al’ummomin jihar Kebbi sun hada hannu a yunkurin yaki da cutar shan inna
Kimanin masu aikin sa kai maitan daga kauyuka dabam dabam na jihar Kebbi ne suka hada hannu domin gudanar da ayyukan rigakafin shan inna, a kauyukan da aka fi samun kananan yara duke da cutar.
Masu aikin sa kan, suna shiga gida-gida, suna digawa kananan yara maganin rigakafin bayan samun horaswa a wani shirin da ake kira “change agents".
Banda nawayar aiwatar da shirin rigakafin da aka dorawa wadannan jami’an, zasu kuma rika ilimantarwa da wayar da kan al’umma a kan muhimman abubuwan da zasu taimaki rayuwrsu ta yau da kullum.
Masu aikin jinkan suna kuma wayar da kan iyalai dangane da cutuka kamar gudawa, da matakan shawo kan kamuwa da zazzabin cizon sauro da muhimmancin shayar da jarirai da nonon uwa.
Tuni jami’an suka fara gano kananan yaran da ba a yiwa rigakafi ba, wadanda suke cikin hadarin kamuwa da cutar, wadanda ake kyautata zaton a wannan karon, salon da aka dauka zai taimaka wajen samun hadin kai da goyon bayan iyaye wadanda a lokutan baya suke ki a yiwa ‘ya’yansu rigakafi.
Jihar Kebbi dai tana daya daga cikin jihohin da ake fama da yaduwar cutar shan inna a Najeriya.
Duk da yake a halin yanzu ba a sake samun wani yaro da ya kamu da kwayar cutar ba, a shekara ta dubu biyu da goma sha daya, an sami kananan yara guda takwas dauke da cutar.
Cibiyar raya kasashe ta Amurka zata samar da sinadarin gina jiki ga kananan yara
Cibiyar raya kasashe ta Amurak-USAID zata samar da sinadarin gina jiki domin rarrabawa sama da kananan yara dubu saba’in.
Cibiyar ta bayyana haka ne a karshen wani dandalin fayyace shirin da aka gudanar a Abuja da nufin shawo kan matsalar rashin abinci mai gina jiki tsakanin kanannan yara.
Manajin darektan shirin Tim Prewitt ya bayyana cewa, matsalar samun isasshen abinci wata babbar kalubala ce musamman tsakanin mata wadanda basu da wata sana’a ko abin hannu ko karfin halin tsaida shawara game da gidansu ko abincin da za a ci a gida.
Bisa ga cewarshi, sama da mutane biliyan daya, kimanin kashi daya bisa shida na adadin al’ummar duniya, suna fama da matsananciyar yunwa, yayinda rashin abinci mai gina jiki yake kashe sama da yara miliyan uku da dubu dari biyar kowacce shekara.
Ya bayyana cewa, ta dalilin haka ne, cibiyar ta ke kokarin ganin an tallafawa iyalai da basu da karfin aljihu domin su iya shawo kan matsalar rashin binci mai gina jiki da kuma talauci ta wajen koya masu dabarun noma, da sanin abinci mai arha da amfani da zasu iya ci.
Adadin kanannan yaran dake fama da rashin isassashen abinci mai gina jiki ya zarce na kasar Ethiopia, inda a jihar Kano kadai, adadin kananan yaran da suke mummunan fama da karancin abinci ya wuce na kananan yaran dake jamhuriyar Niger.
Ba Lallai Ne Cin Kitse Ya Zamo Mai Lahani Ga Lafiya Ba, Amma.
Wani sabon nazari na masana ya nuna cewa cin kitse, ko yana da yawa, ba lallai ne yayi illa ga lafiyar mutum ba.
Amma kafin mai karatu ya ruga kasuwa ya sayo nama mai kitse, ko ma kitsen kansa, masana sun ce wannan kitse da suke magana, tilas ne ya kasance wani bangare na irin nau'in abincin da aka saba ci a kasashen da suke yankin tekun Bahar Rum, abincin da ya kunshi 'ya'yan itatuwa, da ganyayyaki, da kifi, sannan bai cika kunsar nama ko madara ba.
Irin wannan abinci, na kyale mutum ya ci kitse sosai, muddin dai kitsen wanda ya fito ne daga man zaitun, ko man 'ya'yan itatuwa, ko daga kwai ko kuma kitsen kifi.
A bayan cewa cin kitse mai yawa ta wannan hanya ba zai yi illa ga lafiya ba, binciken ya nuna cewa hakan ma yana iya rage kasadar kamuwa da wani ciwon zuciya, ko sankarar nono da mata ke fuskanta ko kuma ciwon sukari, in ji babbar mai binciken, Dr.
Hanna Bloomfield.
Cibiyar Rigakafi da Yaki da Cututtuka ta Amurka, ta ce ciwon zuciya shine babban abinda ya fi kashe Amurkawa wadanda suka balaga.
Cutar sankara kuwa ita ce ta biyu.
Bloomfield ta ce cin nau'in abinci irin na kasashen yankin tekun Bahar Rum zai taimaka wajen yakar cutar sankara ta hanyar rage yawan mutuwa daga cutar tare da rage kasadar kamuwa da cutar sankarar dubura da ta huhu.
An wallafa sakamakon wannan binciken ne a cikin mujallar nan mai suna "Annals of Internal Medicine.
Jamus Zata Hada Hannu Da Najeriya A Fannin Kiwon Lafiya
Wannan shirin dai zai fara aiki ne a jihohin Oyo da Kano a matsayin matakin farko da zai wanzu zuwa wadansu jihohin Najeriya a nan gaba ba da dadewa ba.
Daya daga cikin wakilan kasar Jamus, Profesa Jerid Kurias da ya jagoranci tawagar kasar Jamus zuwa jihar Oyo domin fara shirin ya bayyana cewa, sun je jihar Oyo ne domin neman hanyar fara aiwatar da shirin ba tare da bata lokaci ba, da kuma gudanar da bincike da nufin ganin shirin ya yi nasara.
A nata bayanin daya daga cikin wakilan gwamnatin Jamus, Dr Gabriela ta bayyana cewa, sa ido zai taimaka wajen shawo kan barkewar cututukan da kuma maganinsu.
Cututukan da za a sawa ido sun hada da kwalara, cutar Ebola, murar tsuntsaye da dai sauransu.
Za a gudanar da aikin ne ta wajen amfani da wayar salula ta zamani.
Ga rahoton da wakilinmu Hassan Umaru Tambuwal ya iko mana.
Bular Anobar Ebola Data Boye a Wata Gundumar Kasar Saliyo ta Kashe Mutane da Dama
Kungiyar Lafiya ta duniya tace, mutane da dama sun mutu a sakamakon bular anobar Ebola data boye a wata gunduma dake gabashin kasar Saliyo.
Kungiyar tace masu bincike da aka tura gundumar Kono dake cikin lungu a makon jiya, sun gano yadda wadanda suka kamu da Ebola suke mutuwa a Asibitin da bashi da kayayyakin aikin tinkarar kwayar cutar.
Masu binciken sunce cikin kwanaki goma sha daya sun bizne gawarwarkin mutane tamanin da bakwai wadanda cutar ta kashe, ciki harda wata nas da wani direban motar daukan mara lafiya da kuma wani wanda shine yake fitar da gawarwarki daga asibitin.
Kafin kungiyar Lafiya ta Duniya ta gabatar da wannan sanarwa a jiya Laraba da dare, sai data fara baiyana cewa yanzu kasar Saliyo, ta zarce sauran kasashe da yawan wadanda suke kamuwa da cutar da kuma wadanda cutar ke kashewa a Afrika ta yamma.
A wani labarin kuma, Mujjalar Time ta baiyana dukkan wadanda suke yaki da Ebola a zaman fitattun mutanen wannan shekara.
Jiya Laraba editar Mujallar Nancy Gibbs tayi bayanin cewa nas nasa da likitoci, wadanda a shirye suke su fito suyi yaki da wannan cuta, sun cancanci wannan karamci.
Tace, mutane ne dake bugun kirji suna sadaukar da rayukansu a yayinda suke ceton wadansu, wadanda a wasu lokutan ma su kan harbu da kwayar cutar harma ta kashe su.
Mai magana da yawun fadar shugaban Amirka ta White House, John Earnest yace shugaba Barack Obama yana alfahari da mutane da suke sadaukar da rayukansu domin ceton wasu wajen yaki da cutar Ebola.
Kuma yayi farin cikin ganin cewa sun samu wannan yabo da suka cancanci samu daga Mujallar Time.
Majalisar Zartaswar Najeriya ta Karbi Rahoton Kwamitin Yakar Cutar Shan Inna
Kwamitin an kafashi ne da nufin cewa kasar Najeriya ta shiga jerin kasashen duniya da zasu yaki cutar shan inna kuma su kawar da itadaga kasashensu.
Bayan an saurari rahoton da yin nazari akai gwamnatin kasar tayi na'am dashi cewa an samu gagarumar nasara saboda daga mutane 43 dake dauke da cutar da suka fito daga jihohi tara bara, yanzu shida kawai suka rage daga jihohi biyu.
Jihohin biyu su ne Kano da Yobe.
Ana zaton kafin karshen shekara za'a gama da cutar baki daya.
Ministan kiwon lafiya Dr.
Haliru Alhassan wanda ya jagoranci kwamitin yayi karin haske.
Yace ba gwamnatin Najeriya ba kawai har da majalisar dinkin duniya da kasashe masu hulda da Najeriya sun yaba da rawar da kasar ke takawa wajen kawar da cutar.
Kawo yanzu an samu jihohi a arewa da basu da cutar cikin shekaru ukun da suka gabata.
Idan an dore haka zuwa karshen shekara z'a kawar da cutar.
Dangane da cewa ana yawan yiwa yara allurar lamarin da wasu ke ganin akwai wata manufa sai ministan yace ba haka ba ne.
Ita cutar shan inna kashi uku ce.
Shi ma maganin yana da sinadari kashi uku.
Idan an ba yaro maganin to ko cutar ta kamashi bayan ya girma jikinsa zai kasheta kuma ba zata yi masa la'ani ba.
Akwai wata allurar da mace na iya karba lokacin da take da juna biyu.
Wannan allurar zata yiwa dan da ta haifa kariya na wata shida zuwa tara da haihuwa kafin ta daina aiki.
Sai dai ba'a san lokacin da zata daina aiki ba.
Cikin wannan lokacin ko an yiwa yaron allurar rigakafi ba zata yi masa aiki ba.
Dalili ke nan da yasa a keyin allurar akai-akai.
Bata da wata cuta saidai ta bada kariya.
Ga rahoton Umar Faruk Musa.
Hukumar Lafiya Ta Duniya Ta Ayyana Dokar Ta Baci Game Da Cutar ZIKA
Ita dai wannan cutar an dangata ne da haihuwa a kudancin Amurka, hukumar tace wannan cutar tana nema ta zama alakakai ga sauran sassan duniya.
Jiya ne dai hukumar ta dauki wannan matakin, tace duk da yake ba samu wata kwakkwarar hujja ba cewa sauro ne ke haddasa mummunar illa ba ga kwakwalwan jarirai musammam a Brazil bayan da cutar da barke a shekarar 2013-14.
Yanzu haka dai rahotanni sun tabbatar cewa ciwon kwakwalwa wanda ke karuwa cikin jarirai wadanda suka kamu da cutar sai kara bazuwa yake yi a sassan da wannan cutar ta barke.
An sami kananan yara 45 dauke da kwayar cutar shan inna bana a Najeriya
Kananan yara 45 aka samu dauke da kwayar cutar shan inna a jihohi goma na Najeriya, tsakanin watan Janairu zuwa Yunin wannan shekarar, akasin 25 da aka samu a daidai wannan lokacin bara.
Asusun tallafi na kananan yara UNICEF ne ya bayyanan haka a cikin wani rahoto da ya bayar.
Bisa ga rahoton, kowanne yaro daya cikin uku a jihohin Borno da Kano da Sokoto da kuma Yobe inda aka fi samun yara dauke da kwayar cutar, basu sami maganin rigakafi sau hudu ba, yayinda aka sake samun bullar cutar a jihohin Kaduna da Niger cikin shekara ta dubu biyu da goma sha biyu bayan shafe shekaru ba tare da an sami ko yaro daya dauke da kwayar cutar ba.
Rahoton ya kuma nuna cewa, an sami raguwar yaran da ba a samu a gida lokacin gudanar da rigakafin, yayinda ake rasa samun kananan yara da dama lokacin gudanar da allurar rigakafi a Najeriya.
Bisa ga rahoton na UNICEF ana ci gaba da samun ingancin aikin rigakafi idan aka kwatanta da shekarun baya.
Kididdiga ta baya bayan nan na nuni da cewa, Kano tafi kowacce jiha yawan kananan yaran da ba a yiwa allurar rigakafi ba, biye da Kebbi da kuma Sokoto.
Rashin bada hadin kai da iyaye ke yi, yana daya daga cikin dalilan da suka sa aka gaza yiwa kimanin kashi 24 na kananan yara rigakafi a lokacin rigakafin da aka gudanar cikin watan Mayu.
Ta dalilin haka, asusun UNICEF, tare da hadin guiwar shirin kiwon lafiya matakin farko na kasa, suka tura tawagar ma’aikatan sa kai masu tada tsimin jama’a da nufin shawo kan wannan matsalar.
Inda ake kyautata zaton tura kimanin ma’aikatan sa kai dubu biyu da dari da hamsin a wuraren da aka hana yiwa kananan yara rigakafi.
Mutane biyu cikin uku na fuskantar barazanar kamuwa da cutar dundumi a Najeriya
Ministan lafiya na Najeriya, Onyebuchi Chukwu, ya bayyana cewa, mutane biyu cikin uku a kasar na fuskantar barazanar kamuwa da cutar dundumi.
Ministan ya bayyana haka ne a Abuja yayin wani taro da aka gudanar da nufin yaki da cutar da kuma zazzabin cizon sauro a Najeriya.
Najeriya ce kasa ta uku bayan Indiya da Indonesiya da aka fi fama da cutar dundumi da ake dauka da sauro ke yadawa.
Bincike na nuni da cewa sama da mutane miliyan dari suna fuskantar barazanar kamuwa da cutar yayinda a kalla jihohi 13 suke fama da cutar inda aka sami kimanin kashi 23 bisa dari yayinda sauran jihohin ke da a kalla kashi 10 bisa dari.
Ministan yace adadin mutanen da aka ba maganin cutar ya haura daga miliyan hudu da dubu dari bakwai a shekara ta dubu biyu da tara zuwa dubu goma a shekara ta dubu biyu da goma yayinda ake kan tattara rahoton shekara ta dubu biyu da goma sha daya.
Bisa ga cewar ministan, sama da ma’aikatan lafiya 4,000 da ma’aiaktan sa kai tsakanin al’umma 50,000 suka sami horaswa domin rigakafi da jinyar cutar.
Dubban mutane suna ci gaba da halarta taron kasa da kasa akan kanjamau
Dubban mutane suna nan birnin washington DC a ranar ta hudu a taron kasa da kasa akan kanjamau da yake maida hankali akan munin cutar da yiwuwar jinyar cutar.
Jiya talata wani masani kimiya mai bincike daga kasar Spain mai suna Javier Martinez Picado ya fadawa mahalartar taron cewa, yanzu masanan kimiya masu bincike suna nazarin hanyoyin guda biyu na jinyar kanjamau.
Abu na farko shine kawar da kwayar cutar daga ciki mutane, ko kuma samun wata hanya ko kuma dabarar da jiki zata sarafa kwayar cutar a takaice jiki tayi watsi da kwayar cutar.
Haka kuma mataimakin sakatariyar harkokin wajen Amirka mai kula da harkokin kiwon lafiya mai suna Howard Koh yace Amirka tana fatar yawan masu kamuwa da kanjamau da wajen kashi ashirin da biyar daga cikin dari cikin shekaru uku masu zuwa.
A ranar ta uku da fara wannan taro masanan nan Amirka sun bada sanarwar wata sabuwar dabarar da aka tsara da nufin taimakon mata kare kansu daga harbuwa da kwayar cutar kanjamau ko SIDA.
Adadin Wadanda Suka Mutu Da Cutar Ebola A Kasar Kwango Ya Karu
An sake samun wani da ya mutu da cutar Ebola a Congo, abinda ya kai adadin wadanda cutar ta kashe zuwa goma sha biyu, bisa ga cewar ma’aikatar lafiya ta Damokaradiyar Jamhuriyar Kwango.
Rasuwar ta auku ne a kauyen Iboko dake arewa maso yammacin lardin Equater.
Ma’aikatar lafiya tace akwai kuma wadansu mutane hudu da ake kyautata zaton sun kamu da cutar a lardin.
Yanzu haka an tabbatar mutane talatin da biyar sun kamu da cutar ta Ebola a kasar Kwango.
Gobe litinin za a fara allurer rigakafin cutar Ebola a kauyukan Bikoro da Iboko dake lardin Equateur.
Ana kuma shirin rigakafi a Mbandaka, babban birnin lardin mai mutane miliyan daya da dubu dari biyu, dake bakin kogin Kwango, inda aka tabbatar da mutane hudu sun kamu da cutar.
Sabuwar Manhajar Da Za Ta Rage Tsawon Lokacin Ganin Likita a Najeriya
Wannan mahajar mai suna 'Complete Care' da kungiyar likitoci suka kaddamar, sun bayyana cewa zai taimaka wajen inganta lafiya idan aka rage tsawon lokutan da majinyata ke batawa wajen ganin likita.
Bincike ya nuna cewa majinyata na kwashe sa'o'i fiye da biyu, a wata sa'in ma har yini guda domin ganin likita a asibitocin gwamnati da ke birane da kauyuka, sakamakon rashin isassun likitoci da za su kula da yawan marasa lafiyar da ake da shii a kowace rana.
Duk da cewa likitoci da dama sun yi na'am da wannan ci gaban, wasu na ganin har yanzu da sauran rina a kaba domin aiki na likita da kuma na marasa lafiya na bukatar haduwa ido-da-ido.
" Amfaninta ya tsaya ne ga cututtuka masu nasaba da kananan matsaloli kamar ciwon kai, ko zazzabi - shi ma zazzabin ya kunshi abubuwa da yawa, ko kuma ta yi wu marar lafiya an ba shi wani maganin ya sha amma sai yana bashi wata matsala, to zai iya amfani da manhajar domin sanar da likita.
" inji Dr Salihu IbrahimDr Ibrahim ya kara da cewa baya ga wadannan matsalolin, yawancin cututtuka na bukatar ganin likita keke-da-keke domin gano inda matsalar ta ke kafin a iya maganceta.
Saurari cikakken rohoton wakilinmu Babangida Jibril
Hukumar Kiwon Lafiya Ta Duniya Ta Ce Shayar Da Nonon Uwa Shi Zai Ceci Rayukan Jarirai
Hukumar Kiwon Lafiya ta Duniya, WHO, ta ce shayar da nonon uwa yana da matukar muhimmanci ga ceto rayukan yara.
A wannan mako da aka shiga na karfafa shayar da nonon uwa a duniya, hukumar ta WHO da sauran cibiyoyin kiown lafiya su na jaddada matakai goma na tabbatar da nasarar shayar da nonon uwa.
Hukumar Kiwon Lafiyar ta Duniya ta bayyana nonon uwa a zaman abincin da ya fi dacewa ga jarirai da yara kanana.
Ta ce nonon uwa ba ya da illa, kuma yana ba jarirai irin sinadaran da suek bukata domin kare lafiyarsu da gina jiki, tare da kare jiki daga wasu cuce-cuce masu kama jarirai da yara kananan.
Shayar da nonon uwa
Wata likita a sashen Kula da Lafiyar Jarirai da Yara Kanana a Hukumar WHO, Bernadette Daelmans, ta ce shayar da nonon uwa yana da amfani mai yawa ga lafiyar yara a gajere da kuma dogon lokaci.
Ta ce, "Mu a nan Hukumar Kiwon lafiya ta Duniya da kuma Asusun Tallafawa Yara na Majalisar Dinkin Duniya, UNICEF, mun yi imanin cewa za a iya ceto rayukan yara miliyan daya da rabi daga cikin 'yan kasa da shekara biyar su miliyan takwas da dubu dari takwas dake mutuwa kowace shekara, idan har a watanni 6 na farko da haihuwarsu ba za a ba su komai ba sai nonon uwa, kuma za a ci gaba da shayar da su nonon uwar tare da wasu kayan abincin har na tsawon shekaru biyu.
"Hukumar WHO ta ce rashin abinci mai gina jiki shi ne ke haddasa mutuwar sulusin yara kusan miliyan 9 'yan kasa da shekara 5 dake mutuwa kowace shekara.
Daelmans ta ce jarirai da yaran da suka sha nonon uwa, su na ganin moriyar wannan har zuwa lokacin da suka balaga, tana mai cewa ".
shayar da nonon uwa tana da amfani domin tana rage hawan jini ga mutane idan sun balaga.
Balagaggun da suka sha nonon uwa lokacin da suke jarirai ko yara, ba su cika ganin kitse mai yawa a jininsu ba.
Ita ma uwa tana cin moriya saboda shayarwa tana rage mata kasadar kamuwa da cutar sankara ta mahaifa ko ta nono.
Shayar da nonon uwa
Hukumar WHO da Asusun UNICEF sun kirkiro da wasu matakai goma da cibiyoyin kula da lafiya da sibitoci zasu iya amfani da su domin tabbatar da nasarar shayar da yara nonon uwa.
Alal ga misali, matakan sun kunshi taimakawa uwaye yadda zasu fara shayar da jariransu cikin minti 30 da haihuwa, tare da koya musu yadda zasu yi hakan.
Hukumar WHO ta ce a yanzu haka, asibitoci a kasashe fiye da 150 su na yin amfani da wadannan matakai guda 10.
Kwango Ta Ayyana Dokar-Ta-Bacin Polio A Fadin Kasar
Mummunar annoba ta cutar shan inna, ko Polio, ta barke a Jamhuriyar Kwango (Kwango-Brazzaville), inda Hukumar Kiwon Lafiya ta Duniya ta ce a cikin makonni biyun da suka shige kadai, mutane 201 sun samu shanyewar jiki, mutane 104 kuma sun mutu.
Gwamnati a birnin Brazzaville ta ayyana dokar-ta-baci ta cutar Polio, ta kuma bayyana shirin bayar da maganin rigakafin cutar sau uku ga illahirin jama’ar kasar tare da taimakon Hukumar Kiwon Lafiya ta Duniya, da Asusn Yara na Majalisar Dinkin Duniya, da kuma Cibiyar Rigakafi da Yaki da Yaduwar Cututtuka ta kasar Amurka.
Darektan yaki da cutar Polio a duniya a Hukumar Kiwon lafiya ta Duniya, Dr.
Bruce Aylward, ya ce a birnin Pointe Noire mai tashar jiragen ruwa, inda wannan cuta ta fi tsanani da yawa, “muna da daruruwan mutanen da jikinsu ya shanye, da matattu masu yawa a wasu asibitoci biyu" a birnin.
Ya kara da cewa, “Akwai wasu abubuwa na dabam, masu tayar da hankali sosai a wannan sabuwar annobar (polio) da ta bulla a Kwango.
"Akasari, cutar Polio tana kama yara maza da mata daidai wa daida ne, kuma ba ta kashe fiye da kashi 20 cikin 100 na wadanda ta sa jikinsu ya shanye.
Mutuwar tana zuwa idan shanyewar jiki ta bi ta cikin bargon gadon baya ta kai ga jijiyoyin aikewa da sakonni masu kula da yadda mutum yake numfashi.
A wannan karon a birnin Pointe Noire, kashi 85 cikin 100 na wadanda suka kamu da cutar ta Polio matasa ne da balagaggu, akasarinsu maza, kuma yawan wadanda suke mutuwa ya zarce yadda aka saba gani nesa ba kusa ba.
Aylward yace tawagarsa tana kan hanyar zuwa Kwango domin bin diddigin wannan sabuwar annoba.
Kyamfe na yaki da Cutar Polio a Kasar Angola, 2010
An fara bayar da magungunan rigakafin kamuwa da cuytar Polio a yankin tsakiyar Afirka a shekarun 1980, inda aka fi mayar da hankali a kan yara ‘yan kasa da shekara 5.
Wannan na nufin cewa mutanen da suka balaga kadan suke da kariyar rigakafin.
Haka kuma, kwayar cutar da aka kashe mata kaifi ake kuma bayar da ita a cikin ruwan maganin rigakafin, ita ma tana yaduwa kamar yadda cutar ta ainihi take yaduwa, watau ta cikin bayangida.
Ma’ana, mata sun samu kariya daga cutar a fakaice a saboda uwaye da kuma yara mata a gida sune suke canja ma yara kanana wando idan sun yi kashi.
Aylward yace za a dauki makonni kafin a san ko gagarumin aikin rigakafin cutar Polio da aka kaddamar a yankin tsakiyar Afirka a cikin ‘yan shekarun baya zai iya shawo kan wannan annobar.
Ya bayyana wannan lamari na Kwango a zaman koma-baya a wannan shekarar da aka samu ci gaba sosai a yaki da cutar Polio.
Alal misali a Najeriya, kasar da ta jima tana zaman tungar cutar Polio a nahiyar Afirka, ta samu raguwar wannan cuta da kashi 98 cikin 100 kama daga shekarar 2009 zuwa yanzu.
Haka kuma, kasashe 14 daga cikin kasashe 15 da aka ga jinsin cutar Polio irinta Najeriya a cikinsu sun samu nasarar kawar da ita.
Jinsin kwayar cutar Polio dake kisa yanzu a Kwango-Brazzaville, ta kasar Indiya ce wadda aka fara gani a kasar Angola a shekarar 2007, wadda kuma a yanzu aka ce tana yaduwa arewa.
Gwamna Rotimi Amaechi Zai Gana Da Bill Gates
Gwamna Rotimi Amaechi na Jihar Rivers a kudancin Najeriya, zai gana da masanin harkar kwamfuta, kuma mai bayar da agaji, Bill Gates, domin tattauna zuba jari a fannin ayyukan kiwon lafiyar jama'a.
Shugabar Kungiyar Rigakafi ta Duniya da ake kira "Global Alliance on Vaccines and Immunization" ko kuma GAVI a takaice, Violaine Mitchell, ta ce Mr.
Gates, wanda shi ne shugaban Gidauniyar Bill da Melinda Gates, yana dokin ganawa da gwamnan na Jihar Rivers domin tattauna muhimman batutuwa a fannin kiwon lafiya da raya kasa.
Mitchell ta yi bayanin cewa samun nasarar kawar da cutar shan inna ko Polio daga Najeriya, ya dogara a kan gwamnonin jihohin kasar, kuma duk abinda zai faru a cikin Najeriya zai shafi yadda za a yaki wannan cuta a sauran duniya.
Ta ce lakanin kawar da cutar shi ne ci gaba da aiwatar da shirin rigakafi.
Gwamna Amaechi ya amsa da cewa kudurinsu shi en na tabbatar da cewa an samu nasara mai yawa wajen yakar cutar shan inna ko polio nan da karshen wannan shekara.
Ya tabbatar da cewa shi ma yana dokin ganawa da Mr.
Gwamnan na Jihar Rivers ya ce gwamnati tana da likitoci 200 wadanda ta rarraba zuwa asibitocinta domin cimma nasarar shirin rage yawan mace-macen uwaye mata da kuma jariran da suke haifa.
Jihar Yobe ta kara kason kudin yaki da cutar shan inna
Bayana na nuni da cewa, kananan yara sittin da biyu suka kamu da cutar shan inna a Najeriya, yayinda kawo yanzu aka tabbatar da yara masu dauke da cutar a jihohi takwas na arewacin kasar.
A shiyar arewa maso gabas an sami bullar cutar a jihohin Yobe da Borno da Bauchi bana.
Ta dalilin haka, gwamnatin jihar Yobe ta kara kudin da ta kiyasta na yaki da cutar daga naira miliyan shida zuwa miliyan goma bayan gabatar da wadansu sababbin shirye domin yaki da cutar.
Mataimakin gwamnan jihar Injiniya Abubakar Aliyu wanda kuma shine mai sa ido kan ma’aikatar lafiya ta jihar ne ya bayyana haka jim kadan bayan wani taron polio a jihar.
Mataimakin gwamnan yace za a kara kaimi wajen fadakar da iyaye wadanda suke shakkun bari a yiwa ‘ya’yansu rigakafin.
Ya kuma bayyana muhimmancin ‘yan jaridu a cimma nasarar wannan yunkurin.
Injiniya Aliyu ya yi kira ga shugabanni su kara himma wajen ganin an shawo kan cutar yayinda yayi kira ga al’umma su rika bari ana yiwa ‘ya’yansu alular rigakafin yayinda kuma ya shawarce su rika tsabtace muhallinsu.
Manyan kamfanoni sun yi kira da a dage dokar kayyadewa masu HIV tafiye tafiye
Shugabannin manyan kamfanonin kasashen duniya sun yi kira da a kawo karshen kayyade tafiye-tafiyen masu dauke da kwayar cutar HIV.
Shugabanni sama da kamfanoni ishirin sun bayyanan yau Lahadi cewa, iyakar da aka yiwa kasashen duniya 46 ba wariya bane kadai, amma yana da illa ga harkokin kasuwanci.
Sun bada sanarwar tasu ne, yayinda kimanin kwararrun binciken kwakwa dubu 25, da shugabannin siyasa da jami’an diplomasiya da kuma masu ruwa da tsaki suke fara taron yaki da cutar kanjamau na kasa da kasa na kwana shida a Washington.
Shugaban kamfani tufafi na Levi Strauss, Chip Bergh ya bayyana cewa, a harkokin kasuwanci da ake neman yin fice, kamfanoni suna bukatar sukunin aikawa da ma’aikatansu duk wurin da ake bukatarsu.
Za a yi taron da aka saba gudanawar bayan kowacce shekar biyu ne a Amurka, karon farko cikin shekaru 22, bayanda shugaban Amurka Barack Obama ya dage dokar hana masu dauke da cutar kanjamau tafiya a shekara ta dubu biyu da goma.
Tsohon shugaban kasar Amurka Bill Clinton ya yi kira ga kungiyoyin yaki da cutar kanjamau su kula da tallafin da suke samu
Tsohon shugaban kasar Amurka Bill Clinton yayi kira ga kungiyoyi agaji dake tallafawa wajen yakar cutar kanjamau da su yi kyakkyawan kula wajen amfani da tallafin da suke samu daga kasashe masu arziki.
Clinton ya bayyana haka ne yau Litinin a wajen taron koli na kasa da kasa da ake gudanarwa kan cutar kan jamau a Vienna.
Tsohon shugaban kasar ya shaidawa kungiyoyin yaki da cutar kanjamau cewa cibiyoyi da dama suna kashe makudan kudade wajen tura ma’aikatan yaki da cutar taruka.
Bisa ga cewarshi, dak wata dala da aka barnarta, tana jefa wani rai cikin hadari.
Mr Clinton ya kuma kare kokarin gwamnatin shugaba Barack Obama na tallafawa yaki da cutar kanjamau yayinda Mr.
Obama ke shan suka cewa, ya saba alkawarin da ya yin a kara yawan kudin da ake kashewa kan yaki da cutar kanjamau.
Shirin Rage Wa Yara Talauci A Duniya Ya Gamu Da Matsala babba
Asusun Tallafawa Yara na Majalisar Dinkin Duniya, UNICEF, yace rage kasafin kudi a kasashe, da tashin gwauron zabin farashin abinci da kuma sauyin yanayi su na kawo tafiyar hawainiya a kokarin kawar da talauci a tsakanin yara, yayin da bambancin halin rayuwa ke karuwa a tsakanin yara na kasashe masu arziki da matalauta.
A cikin wani rahoton da ya bayar yau talata, asusun na UNICEF yace koma-bayan tattalin arzikin duniya ya haddasa rage yawan kudaden agajin da wasu kasashe ke bayarwa a cikin kasafce-kasafcensu.
Babban darektan asusun, Anthony Lake, yace yara marasa galihu sune suka fi shan tasku a saboda wannan lamarin.
Yace ana kara ganin shaidar cewa irin nasarorin da asusun UNICEF yake samu a wasu muhimman fannoni ya bambanta, ciki harda batun rage mace-macen yara kanana.
Rahoton ya bayar da shawarar cewa mayarda hankali kan bukatun yara marasa galihu na iya zamowa hanya mafi a’ala ta rage yawan mace-macen yaran.
Wannan rahoto na asusun UNICEF yana zuwa ne dab da taron kolin duniya da za a yi domin nazarin ci gaban da asusun ya samu wajen cimma gurorin da aka kafa shekaru 10 da suka shige na rage yawan mace-macen yara da rabi idan an kwatanta da adadin mace-mace na shekarar 1990.
Kwararru sun jadada muhimmancin shayar da jarirai da nonon uwa
An yi kira ga iyaye su kara maida hankali wajen bada fifiko kan shayar da jarirai da nonon uwa, sabili da sinadarai da ke akwai da jariri yake bukata , hadi da ruwa da zai taimaka mashi ya gima cikin koshin lafiya a watannin shida na farko da haihuwa.
Ministan lafiya na Najeriya Farfesa Onyebuchi Chukwu ne ya yi wannan kiran yayin kaddamar da makon shayar da jarirai da nonon uwa da aka yi a birnin tarayya Abuja.
Farfesa Chukwu ya bayyana cewa, duk da kokarin da gwamnati ke yi na ganin ana ba jarirai nono zalla a watanni shida na farko da haihuwarsu, ba a shayar da jarirai da dama da nono zalla.
Dalili ke nan da taken makon shayar da jarirai da nonon uwa na shekarar da ta gabata ya maida hankali kan cike gibin dake akwai a yunkurin cimma wannan burin.
Bisa ga cewar ministan, ci gaba da aka samu a fannin sadarwa dama ce ta samar da bayanai kan shayar da jarirai da nonon uwa zalla ga duk mai bukata a lokaci da kuma inda akwai bukata.
Sabili da haka ya nemi hadin kan dukan wadanda wannan hakin ya rayawa a wuyansu da kuma kafofin sadarwa da kwararru a fannin kiwon lafiya, su hada hannu da gwamnati wajen inganta lafiyar kananan yara a Najeriya.
A halin da ake ciki kuma asusun tallafawa kananan yara na duniya UNICEF ya yi kira ga abokan hadin guiwar asusun a duk fadin duniya su kara kaimi wajen wayar da kan al’umma kan muhimmancin shayar da jarirai da nonon uwa.
A cikin sanarwar da ya bayar, darektan asusun Anthony Lake, yace yanzu lokaci ya yi da za a kai wannan kamfen ba a dakunan haihuwa da asibitai kadai ba, amma ga alu’mma baki daya a kasashe masu tasowa da kuma kasashe masu arziki domin su fahimci muhimmancin shayar da jarirai da nonon uwa tun kafin su zama iyaye.
Darektan UNICEF ya bayyana cewa, ana bukatar daukar kwararan matakan isar da wannan sako mai muhimmanci cewa “Shayar da jariri da nono zai iya ceton ranshi.
Babu wani rigakafin da yafi shi arha da sauki wajen rage yawan jarirai da suke mutuwa kafin su cika shekaru biyar da haihuwa"
'Yar Najeriya Ta Rasu daga Ebola
A taron manema labarai da kwamishinan kiwon lafiyan Jihar Legas yayi, Dr.
Jide Idris yace babu gaskiya game da batun mutuwar likita.
Idris ya bayanna cewa likitan na kebabben wuri da ake mata magani, kuma tana tare da sauran ma’aikatan kiwon lafiyan da suka kamu da cutar.
Nasir Sani Gwarzo, shine shugaban yaki da cutar a Najeriya “likitan bata rasu ba, tana nan ana yi mata jinya, amma mai kula da marasa lafiya daya ta rasu".
Wannan cuta dai ta bullo ne a kasar Guinea, inda a halin yanzu ta dauki rayukan mutane sun kusa 1,000 a duk fadin yammacin Afirka.
Gwamnatocin Lagos da Ogun sun hada kai domin yaki da cutar shan inna
Gwamnatocin jihar Lagos da Ogun sun amince da hada hannu wajen gudanar da allurar rigakafin shan inna da kuma gamgamin wayar da kan al’ummomin jihohin a kan iyakokin kasar bi da bi, kan ciwon shan inna.
Gwamnatocin jihohin sun bayyana cewa, wannan zai taimaka wajen shawo kan matsalolin da ake fuskanta a cimma nasarar shawo kan cutar shan inna a kasar baki daya.
Kwamishinan lafiya na jihar Lagos Dr.
Jide Idris ne ya bayyana haka a wata sanar inda yace shirin zai kunshi yiwa kananan yara allurar rigakafi a kan iyakokin dake tsakanin jihohin biyu.
Bisa ga cewarshi, gibin da ake samu a rigakafin shan inna yana faruwa ne a kan iyakokin jihohi inda ake kuskure tsallake kananan yara ba tare da an yi masu rigakafi ba.
Jide ya bayyana takaicin ganin yadda ake tsallake iyalai da dama lokacin rigakafin sabili da wadansu kananan hukumomi basu daukar wannan nawayar, ko kuma rashin maida hankali kan wadanda suke zaune a garuruwa da kauyukan dake kan iyakoki wajen aiwatar da shirin rigakafin.
Bisa ga cewarshi, hada hannu tsakanin jihohin dake makwabtaka da juna zai taimaka wajen shawo kan cutar shan inna a kasar da ta kasance daya daga cikin kasashe hudu a duniya da har yanzu ake kara samun yaduwar cutar.
Akwai sauran aiki a yunkurin shawo kan cutar polio a Najeriya
Ana bukatar hadin kan dukan kananan hukumomin Najeriya 774 kafin a iya cimma burin shawo kan cutar shan inna.
Gwamnan jihar Jigawa, Alhaji Sule Lamido da ministan lafiya Dr.
Onyebuchi Chukwu da kuma karamin ministan lafiya wanda shine shugaban kwamitin shugaban kasa na musamman kan yaki da cutar shan inna, Dr.
Muhammed Pate ne suka bayyana haka a Abuja bayan zaman kwamitin a fadar shugaban kasa.
Sun bayyanawa shugaban kasa Goodluck Jonathan, cewa kananan hukumomi 34 suna kawo cikas a wannan yunkurin kasancewa basu taka rawar gani wajen daukar matakan yaki da cutar ba.
A cikin jawabinshi, shugaban kwamitin shugaban kasar Dr.
Pate, yace duk da yake ana kokarin rage raduwar cutar, ba a shawo kanta baki daya ba.
Ya bayyana cewa,an sami kanananan yara 49 da cutar a kananan hukumomi 34 na jihohi goma na kasar inda aka sami kashi 50% na masu dauke da cutar a jihohin Katsina, Kaduna da kuma Kano.
Yayinda rahoton ya nuna cewa, ba a sami bullar cutar ba a jihohi 24 cikin shekaru biyu.
Bisa ga cewarshi, kananan hukumomi biyar ne kadai a kasar suke kawo cikas a cimma burin shawon kan cutar.
Wadanda suka halarci zaman sun hada da gwamnoni da wakilan Hukumar lafiya ta Duniya da asusun tallafawa kananan yara UNICEF da kuma gidauniyar Bill da Milinda Gates.
Yara miliyan biyu da dubu dari shidda ke mutuwa a duk shekara
Wani sabon binciken ya gano cewa yara miliyan biyu da dubu dari shidda suna mutuwa a duk shekara a saboda rashin kayayyakin abincin gina jiki,.
Kungiyar ceton yara da ake cewa Save the Children da turanci ce ta rubuta wannan rahoto.
Kungiyar Save the Children tace duk da yunkurin da ake yi na kawo karshen yunwa a duniya, rashin kayayyakin abincin gina jiki na ci gaba da zama matsalar da aka yi watsi da ita ko kuma ake yiwa daukar sakainar kashi, wadda ta adabi rubu'i daya na yara a duk fadin duniya.
Wannan bincike da aka gudanar a watanin Disamba da Janairu, yace cikin kowane sa'a guda yara dari uku ke mutuwa a saboda rashin kayayyakin abincin gina jiki.
Kungiyar Save the Children ta hauhauwar farashin kayayyakin abinci ta tilastawa yara a kasashen duniya da dama barin makaranta domin su taimaki iyalinsu wajen samu kudi.
Galibi kuma wasu iyalan ba zasu iya sayen kayayyakin abincin gina jiki ba.
A saboda haka kungiyar Save the Children take rokon Prime Ministan Ingila David Cameron da ya yiwa Allah ya gudanar da taron koli akan matsalar yunwa a gefen wasanin Olympics da za'a yi a bana a birnin London.
Kungiyar Save the Children tace ana iya ceton kashi casa'in daga ciki dari na yaran da suka fi tagaiyara daga rashin kayayyakin abincin gina jiki da dala biliyan goma a duk shekara.
Cutar ZIKA Na Iya Zama Barazana Ga Duniya Fiye Da Cutar Ebola
Masanan lafiyar sun bayyanawa Jaridun Guardian da kuma wata mai suna Examiner a hirarraki daban-daban da suka yi da su gabanin taron hukumar lafiya ta Majalisar Dinkin Duniya da zai yanke hukuncin ko cutar na rukunin annobar cututtukan duniya da ke barazana ga bil’adama.
Hukumomin lafiyar kasar Brazil suna ta bayyana yadda ake samun karuwar yaran da ake Haifa da yan mitsi-mitsin kawuna wanda ya ninnaka yawan yadda aka dan saba samu jifa-jifa da kimanin rubi 10.
Har yanzu dai ana kan binciken gano musabbabin wannan muguwar cuta, to amma ana kyautata zaton alakantan yanayin yaduwar cutar tsakanin mata masu juna biyu ababen haihuwarsu.
Maganin Kwari Ne Ya Kashe Mutane a Jihar Ondo-WHO
Tun farko dai ba'a san kan cutar ba da ta lakume mutane a jihar ta Ondo.
Bayanin hukumar kiwon lafiya ko WHO shi ya bayyana abun da ka iya zama musabbabin rasa rayukan.
Cutar da tayi sanadiyar mutuwar mutane goma sha takwas ta auku ne a garin Ode-Erinle.
Kakakin hukumar kiwon lafiya ta duniya ko WHO yace gwaje-gwajen da suka yi kawo yanzu, bai nuna kwayar cutar virus ko bacteria ba saboda haka harsashensu shi ne maganin kashe kwari ko na kashe ciyawa ne ya haddasa mutuwar mutanen.
A sanarwar da gwamnatin jihar ta bayar ta tabbatar da mutuwar mutane 18.
To saidai rahotannin daga jihar na cewa mutanen garin na ficewa saboda tsoron kamuwa da cutar.
Alamun cutar sun hada da zazzabi mai zafi da kuraje da ciwon kai da kuma bushewan gani.
Sai kuma mutuwa nan take cikin awa ashirin da hudu.
Barkewar cutar ta sa wasu sun fara tunanen watakila cutar ebola ce.
Saidai kwamishanan kiwon lafiya na jihar ya musanta zargin.
Darakta mai kula da lafiyar kan iyakokin kasar Najeriya a ma'aikatar kiwon lafiya ta tarayya Dr.
Nasiru Sani Gwarzo yace tuni aka shawo kan cutar.
Yace cutar ba irin wadda wanda ya kamu da ita zai iya ba wani ba ce.
Ta tsaya kan wadanda ta kama ne.
Cutar ba wata sabuwar annoba ba ce wadda zata iya yaduwa zuwa wasu garuruwa.
An shawo kanta an kuma fara samun nasara.
Ga rahoton Babanjida Jibrin.
Ba za a iya shawo kan matsalar gubar dalma ba a jihar Zamfara
Kwararru sun bayyana cewa, ba za a iya shawo kan matsalar gubar dalma ba a jihar Zamfara, sakamakon yanayin rayuwar al’ummar yankin da kuma yadda ake gudanar da ayyukan hakar mu’adinai.
Jami’in sa ido kan gubar dalma kuma daya daga cikin likitocin agaji na Doctors Without Borders, Dr.
Ivan Gayton ne ya bayyana haka yayin ziyarar da ya kaiwa ministan tama da hakar mu’adinai Arch Mohammed Musa Sada.
Bisa ga cewarshi, abinda kadai za a iya yi a jihar Zamfara shine a sa ido kan yadda ake gudanar da ayyukan hakar mu’adinai.
Sai dai Ivan ya bada tabbacin cewa, ko da yake daruruwan kanannan yara sun rasu da dalilin gubar dalmar, a halin yanzu, kasa da kashi 5% ne ke cikin hadarin mutuwa da cutar sabili da matakan da kungiyar Doctors Without Borders ta dauka wadda take kasha dala miliyan goma kowacce shekara a Najeriya, dala miliyan hudu kuma a jihar Zamfara tunda aka fara samun matsalar gubar dalmar.
Gayton ya bayyana cewa, magani ba zai zama da amfani ba idan ba a dauki matakin shawo kan abinda ke haddasa cutar ba.
Ya kuma yi kira ga ministan hakar mu’adinai ya sa ido domin ganin ana kiyaye ka’idojin hakar mu’adinai.
A cikin jawabinshi, ministan hakar mu’adinan ya ce ma’aikatarshi zata hada hannu da ma’aikatar lafiya da ta kula da muhalli da ayyuka wajen ganin an shawo kan matsalar.
Sankarar Makogwaro Ba Za ta Hana Shugabar Argentina Aiki Ba
Shugabar kasar Argentina ta yi alkawarin kara sadaukar da kai ta yiwa kasar ta aiki a lokacin da za ta yi jiyyar cutar sankarar makogwaro, bayan an yi ma ta aikin fida.
A fitar ta, ta farko bainar jama'a jiya a jiya Laraba tun bayan da aka yi sanarwar kamuwar ta da cutar, shugaba Cristina Fernandez de Kirchner ta na cikin kuzari da walwala.
Ta ce za ta maida hankali sosai kan mataimakin ta wanda zai tafiyar da harakokin mulkin kasar lokacin da za ta yi hutun jiyya na kwanaki 20, har ma cikin raha, ta yi zolayar cewa ya kamata mataimakin na ta , ya shiga hankalin shi.
Ranar Talatar da ta gabata wani kakakin gwamnatin kasar ya yi sanarwar cewa a makon jiya likitoci sun gano cewa shugabar ta na da sankarar makogwaro.
Kakakin ya ce cutar sankarar ba ta nuna alamun bazuwa da gama jiki ba, kuma idan aka yi jiyyar ta, ta na warkewa da kyau.
A makon gobe za a yiwa shugabar kasar aikin fida a babban asibitin Austral, a Buenos Aires babban birnin kasar na Argentina.
A shekarar da ta gabata, shugaban kasar Venezuela Hugo Chavez ya yi jiyyar cutar sankarar mara a kasar Cuba, shi ma tsohon shugaban kasar Brazil, Luiz Inacio Lula da Silva ya fara jiyyar cutar sankarar makwallato.
Haka ita ma shugabar kasar Brazil mai ci, Dilma Rousseff, ta yi jiyyar cutar sankara jim kadan kafin ta kama aiki a cikin watan janairun da ya gabata.
Shugabar kasar Brazil ta yanzu, Dilma Rousseff, tare da tsohon shugaban kasar Luiz Inacio Lula da Silva, wanda ya mika ma ta mulki, kuma dukan su biyu sun yi fama da cutar sankara
A cikin wani jawabin da ya yi ta talbijin ja iya Laraba, Mr.
Chavez mai fitowa fili karara ya na sukan lamirin Amurka akai-akai, ya ce watakila ma Amurka ce ta ke bin shugabannin kasashen kudancin nahiyar Amurka ta na hada su da cutar sankara cikin wani shirin ta na mugunta da nufaka.
Kwalara Tana Ci Gaba Da Kisa A Kasar Haiti
Yawan mutanen da cutar kwalara ta ke kashewa a kasar Haiti yana ci gaba da karuwa.
Hukumomin kiwon lafiya na wannan tsibiri sun ce mutane 253 sun mutu, wasu fiye da dubu 3 kuma sun kamu da wannan cuta mai haddasa amai da gudawa.
Damuwa tana karuwa kan cewa wannan cuta zata yadu zuwa sansanonin share-ka-zauna marasa tsabta dake kusa da Port-au-Prince, babban birnin kasar, inda daruruwan dubban mutane suka nemi mafaka a bayan girgizar kasar watan Janairu, kuma a bayan da aka gano mutane 5 dauke da wannan cuta a babban birnin.
Amma kuma babban jami'in kiwon lafiya na kasar Haiti, Gabriel Thimote, yace yawan mutanen dake kamuwa da cutar yana raguwa, kuma da alamun za a iya shawo kan yaduwar wannan cuta.
Ya zuwa yanzu dai, wannan cuta ta kwalara ta fi karfi a yankin Artibonite dake tsakiyar kasar ta Haiti, inda kuma aka fara samun rahoton bullar cutar a makon da ya shige.
A wani yunkurin shawo kan yaduwar wannan cuta, kungiyoyin agaji na kasashen waje su na rarraba kwayoyin maganin tace ruwa, da kayan tsabtace jiki, da kuma magunguna a yankunan da aka samu bullar cutar.
Cutar kwalara, wadda wata kwayar cuta ke haddasawa, ana samunta ne ta hanyar shan ruwa ko abincin da wannan kwayar cuta ta shiga ciki.
Ana iya warkar da wannan cutar, amma idan ba a yi hakan ba, tana iya kashe mutum cikin 'yan sa'o'i kadan.
Cikakken Bayanin Cutar Maleriya Kashi Na Biyar: Wanene Ke Cikin Kasadar Kamuwa Da Ita?
Kimanin rabin al’ummar duniya su na cikin kasadar kamuwa da cutar maleriya.
Amma an fi kamuwa da wannan cuta da kuma ganin mace-macen da ta ke haddasawa a kasashen Afirka dake kudu da hamadar Sahara.
Sauran sassan da wannan cuta ta ke addaba sune Asiya da Latin Amurka.
Haka kuma yankin Gabas ta Tsakiya da wasu sassan nahiyar Turai su na ganin wannan cuta amma ba sosai ba.
A shekarar 2008, an samu bullar cutar maleriya a kasashe da yankuna 108 na duniya.
Wadanda suka fi kasadar kamuwa da Cutar Maleriya sune:Na farko, yara kanana a yankunan da babu wannan cuta sosai, wadanda jikinsu bai riga da ya samu garkuwa ba.
Akasarin wadanda wannan cuta ta ke kashewa a duniya yara ne kanana.
Na biyu su ne mata masu juna wadanda ba su da kariya a saboda cutar Maleriya tana haddasa barin ciki sosai (Jinsin kwayar cutar Maleriya ta P.
falciparum tana iya sanya kashi 60 cikin 100 na matan da suka kamu su yi barin ciki).
Haka kuma cutar tana kashe mata masu juna biyu har kashi 10 zuwa kashi 50 cikin 100.
Na uku sune matan dake da kariya amma ba sosai ba a yankunan da cutar Maleriya ta yi tsanani.
Maleriya tana iya janyo barin ciki, da rage nauyin jariri, musamman ciki na farko ko na biyu ga wannan macen da ta kamu.
Jarirai kimanin dubu 200 ne suke mutuwa kowace shekara a sanadin kamuwa da cutar maleriya da uwayensu suka yi lokacin da suke dauke da cikinsu.
Na hudu, Mata masu juna dake da kariya amma ba cikakkiya ba, suke kuma dauke da kwayar cutar HIV mai haddasa kanjamau ko SIDA su na da kasadar kamuwa da cutar maleriya ko da a yankunan da cutar ba ta yi tsanani ba.
Matan da kwayar cutar maleriya ta samu shiga cikin mahaifarsu, su na da kasada babba ta yada kwayar cutar HIV dake jikinsu ga jariran dake cikinsu.
Na biyar, Mutanen dake dauke da kwayar cutar HIV mai haddasa kanjamau ko kuma cutar ta kanjamau su na cikin babbar kasada ta kamuwa da Maleriya idan sauro dake dauke da kwayar cutar ya cije su.
Na shida, Matafiya daga yankunan da babu wannan cuta ta Maleriya su na cikin babbar kasada a saboda jikinsu ba ya da kariya daga wannan cuta.
Na bakwai, Mutane ‘yan asalin wuraren da wannan cuta ta yi tsanani da suka kaura su na zaune a wuraren da babu wannan cuta su na cikin babbar kasadar kamuwa idan sun koma kasashensu domin ziyarar ‘yan’uwa a saboda garkuwar wannan cuta dake jikinsu ta ragu ko kuma ta bace gaba daya.
A cikin kashi na shida, zamu yi bayani a kan yadda ake ganowa da kuma jinyar cutar Maleriya.
Kimanin jarirai dubu saba’in ake haihuwa da kwayar cutar kanjamau kowacce shekara a Najeriya
Darekta janar na cibiyar yaki da cutar kanjamau a Najeriya Farfesa John Idoko ya bayyana cewa, kimanin jarirai dubu saba’in ne ake haihuwa dauke da kwayar cutar HIV mai haddasa cutar kanjamau duk da ilimin fasaha da kwarewa da ake da ita ta jinya da kuma hana yada kwayar cutar HIV daga uwa zuwa jinjiri.
Farfesa Idoko ya bayyana haka ne a birnin Badun yayin wata bita da aka shirya kan kula da lafiyar mata masu juna biyu da kuma masu jego.
Ya bayyana cewa, wannan ya zama babbar kalubala a ci gaban da aka samu a yunkurin rage yaduwar cutar kanjamau a Najeriya.
Bisa ga cewar Farfesa Idoko, jinyar mata dake dauke da cutar kanjamau hanya ce muhimmiya ta hana yada kwayar cutar HIV, sabili da haka akwai bukatar ba mata masu juna biyu da suke dauke da kwayar cutar maganin rage kaifin cutar da ake kira ARV.
Shugaban hukumar yaki da cutar kanjamau na Najeriyan ya bayyana takaicin ganin gibin da ke akwai da cewa, adadin sababbin wadanda suke kamuwa da cutar ya haura jinyar a ake yi, sabili da haka Najeriya tana bukatar cuta yaki da cutar kanjamau a cikin wadansu ayyukan jinyarta kamar yaki da tarin fuka da zazzabin cizon sauro domin ganin maganin kashe kaifin kwayar cutar HIV ya isa kowanne sako, a kuma tabbata mutane suna samun magani da zarar an gane suna dauke da kwayar cutar.
Bisa ga cewar Farfesa Idoko, kashi 70% na ‘yan Najeriya suna zaune ne a yankunan karkara sabili da haka amfani da tsarin kiwon lafiya matakin farko ita ce hanya mafi sauki ta yaki da cutar kanjamau a karkara.
Shugaban yaki da cutar kanjamau a Najeriya ya bayyana cewa, matasa da dama basu da cikakken ilimi game da cutar kanjamau.
Bisa ga cewarshi, kimanin kashi 60% na al’ummar Najeriya basu san ko suna dauke da kwayar cutar HIV ba ko kuwa babu.
Yayinda wariya da kyamar da ake nunawa masu dauke da kwayar cutar yake hana da dama zuwa su yi gwaji domin sanin ko suna dauke da kwayar cutar.
Ya kuma bayyana kalubalan da ake fuskanta a yaki da cutar kanjamau da suka hada da karancin kudi, da halin ko in kula da ‘yan siyasa ke nunawa a yaki da cutar a matakin jiha da kananan hukumoni hadi da karancin kudi da wadannan matakan gwamnatin ke fuskanta.
Sauran matsalolin kuma sune rashin ingancin jinyar mata masu ciki dake dauke da kwayar cutar yadda jaririn da zasu Haifa ba zai dauka ba,, da rashin isassun jami’an aiki da cibiyoyin jinyar da za a iya kula da mata masu juna biyu da ke dauke da cutar kanjamu da kuma banbancin jinsi da talauci duka sun hadu sun sa cutar tana neman ta zama annoba.
Gwamnatin Tarayyar Najeriya ta Tsawaita Hutun Makarantu da Makonni Shida Domin Cutar Ebola
Ministan yace matakin ya shafi makarantun gwamnati da wadanda ke zaman kansu.
Tsawaita hutun zai bada damar horas da malamai da samar da naurorin auna jini domin duba yaran cikin matakan yakin.
Ministan yace idan aka bari cutar ebola ta bulla a kowace makaranta domin inda aka tara yara dubbai zai zama da hadari.
Idan sun koma gidajensu Allah kadai ya san irin barnar da za'a haifar.
Kafin yara su koma makaranta ranar 13 ga watan Oktoba kowace makaranta firamare ko sakandare za'a dauki malamai guda biyu ma'aikatan asibiti su basu bita.
Tun daga bakin kofar makaranta za'a dauki matakan bincike.
Akwai wata naura idan mutum ya zo kusa za'a iya auna zafin jikinsa.
Idan zafin jikin mutum yayi nisan da ya wuce misali za'a killaceshi tun daga bakin kofa a je a yi cikakken bincike a asibiti.
Dangane da yadda matakin zai yi tasiri a makarantun islamiya, wato tsangaya, da kuma abun da malaman makarantun keyi domin dakile yaduwar cutar ta ebola, Shaikh Abdulahi Bala Lau yayi bayani.
Yace suna tattaunawa da kwararrun likitoci wadanda suka san ciwon da illarsa.
Kwanan nan kungiyoyin likitoci musulmai suka tuntubeshi akan cutar.
Amma duk wani matakin da gwamnati ta dauka zasu bada hadin kai domin ba umurni ba ne da ya sabawa Allah ko manzonsa.
Umurni ne da zai taimakawa lafiyarsu da kiwon lafiyarsu.
Zasu yi duk abun da zai taimakawa makarantunsu domin a kare yara da al'umma daga fadawa cikin muguwar cutar.
Shaikh Bala Lau ya kara da cewa yadda gwamnati ta dauki matakan hana yaduwar cutar ebola yakamata ta dauki matakan kawo karshen kashe-kashen dubban mutane da a keyi.
Ga rahoton Nasiru Adamu El-Hikaya.
Su Bill Gates Zasu Yaki Cutar Da Take Nakasa Kwakwalwa.
Daya daga cikin mutanen da suka kafa kamfanin Microsoft, Bill Gates, ya hada kai da sauran hamshakan attajirai wajen yaki da cutar Alzheimers da ke haddasa matsalar mantuwa da ke shafar lafiyar kwakwalwa.
Gates tare da Leonard Lauder da iyalan Dolby da Charles da kuma gidauniyar Helen Schwab, za su zuba kudi Dala miliyan 30 a fannin bincike nan da shekaru uku masu zuwa, domin a kirkiro da sabbin hanyoyin da za a iya gane mutum ya kamu da cutar ta mantuwa cikin sauri.
A watan Nuwamban da ya gabata, Gates shi kadai ya kashe Dala Miliyan 50 a wani mataki na yaki da cutar, yunkurin kuma da ya tattaro kamfanoni da gwamnatoci wajen yaki da cutar ta mantuwa da ke shafar lafiyar kwakwalwa.
Nau’in cutar Alzheimers da ke haddasa matsalar mantuwa, na shafar kusan mutum miliyan 50 a duk fadin Duniya.
Masana kimiyya da masu bincike a wannan fanni a makarantu da wasu wuraren neman ilmi a fadin duniya zasu amfana da wadannan kudade, kungiyoyin agaji da kamfanoni dake bincike a wannan fanni suma suna daga cikijn wadanda zasu amfana da wadannan kudade.
Britaniya Zata Ninka Gudumawarta Ga Yaki Da Cutar Polio
A yayin da yake yin misali da irin gagarumar nasarar da aka samu ta allurar rigakafin cutar shan Inna ko Polio, firayim minista David Cameron na Britaniya ya bi sahun Bill da Melinda Gates wajen kira ga shugabannin duniya da su dage a kammala wannan yakin da aka faro.
A karshen watan da ya shige ne dai firayim ministan na Britaniya yace Britaniya zata ninka yawan gudumawar da ta ke bayarwa a yanzu ga yaki da cutar ta Polio.
Cameron ya bayyana kudurin Britaniya na ganin an yi allurar rigakafin cutar ta Polio ga karin yara su miliyan 45.
Har ila yau yayi kira ga sauran masu bayar da agaji da su tallafawa Shirin Yaki da Cutar Polio ta Duniya.
Yace matsalar kudin da ake fuskanta a yanzu, ba zai hana a yi abinda ya dace ba.
A cikin shekaru 20 da suka shige, an rage yawan masu kamuwa da cutar Polio da kashi 99 cikin 100 a fadin duniya.
Kasashe biyun da suka fi fama da wannan matsala, Najeriya da Indiya, su ma a shekarar 2010 sun samu nasarar rage yawan masu kamuwa da wannan cuta da kashi 95 cikin 100.
Amma idan har ba a kawar da ita gaba daya ba, cutar ta Polio zata ci gaba da zama barazana ga yara a ko ina a duniya.
Sabuwar gudumawar da za a bayar zata yi kokarin kawar da wannan cuta baki dayanta.
Kungiyar Rotary International ta taka muhimmiyar rawa a wannan gwagwarmayar.
Cameron da Mr.
Gates duk sun jinjinawa 'ya'yan kungiyar ta Ritary wadanda suka fito da gudumawar dala miliyan dubu daya da dari daya daga aljihunsu domin yakar cutar Polio.
Ina da ciki menene ya kamata in yi- ko kuma kada in yi- domin kula da kaina da jaririn dake ciki na?
Abubuwan da zaki yi ko kuma kiyaye ta fuskar rayuwar yau da kullum
An sami ci gaba a yaki da zazzabin cizon sauro a nahiyar Afrika
Darektan hukumar lafiya ta duniya na shiyar Afrika Dr.
Luis Gomes Sambo ya bayyana cewa an sami ci gaba ainun a Afrika a yaki da zazzabin cizon sauro, sai dai yace akwai bukatar kara kaimi domin dorewar wannan nasarar da aka samu.
A cikin sakonshi ma ranar yaki da cutar kanjamau ta duniya cikin shekarar da ta gabata, Dr Sambo yace akwai kwarin gwuiwa ganin yadda ake kokarin shawo kan wannan cutar a duk fadin Afrika.
Misali, kafa wannan kungiyar ta shugabannin kasashen nahiyar Afrika dake yaki da zazzabin cizon sauro da ake kira Kungiyar shugabannin kasashen Afrika mai yaki da zazzabin cizon sauro, ko kuma “African Leaders Malaria Alliance" da ake kira ALMA a takaice.
Kungiyar ta kuduri aniyar hannu kai wajen yaki da zazzabin cizon sauro da kuma kawar da cutar baki daya, da shawo kan mace mace ta dalilin wannan cutar nan da shekara ta dubu biyu da goma sha biyar.
Ya kuma kara da cewa, kungiyar hadin kan kasashen nahiyar Afrika da kuma kungiyar hadin kan tattalin arzikin yankin suma sun ba yaki da zazzabin cizon sauro fifiko a cikin shirye shiryensu.
Bisa ga cewar Dr.
Sambo kasashe da kuma abokan fama a wannan fafatukar suna kokari ainun wajen ganin sun sami ci gaba a yunkurin yaki da zazzabin cizon sauro a yankin.
Kasashen da wannan cutar tayi kamari sun sa yaki da zazzabin cizon sauro a tsare tsarensu na yaki da talauci.
Ana ci gaba da sake nazarin ayyukan da ake gudanarwa yayinda ake la’akari da kudaden da ake kashewa da kuma gibin dake akwai domin samun damar shawo kan cutar a kasashen duniya baki daya.
Darektan Hukumar lafiya ta Duniya na yankin Afrika Dr.
Luis Gomes Sambo ya bayyana cewa, a karshen shekara ta dubu biyu da goma, an sami kasashe goma sha daya da suka sami nasarar yaki da zazzabin cizon sauro da kashi 50% ; yayinda a kalla gidaje 45% suke amfani da gidan sauron da aka yiwa feshi da magani; kashi 35% na kananan yara kuma suke kwana a karkashin gidan sauron da aka yiwa feshi da magani.
Sambo ya bayyana cewa kalubalan da kasashen nahiyar Afrika ke fuskanta a yaki da zazzabin cizon sauro sun hada da rashin ingantattun hanyoyin sa ido, da matakan kula da aiwatar da shirin, da rashin hanyoyin binciken kwakwa da kuma rashin aiwatar da tsare tsaren da aka shinfida na yaki da cutar kamar haramta sayarwa ko amfani da magungunan zazzabin cizon sauro da ake sha ko kuma amfani da su wajen kashe sauro, wadanda bincike ya nuna basu da amfani.
Likitocin Najeriya Sun Janye Yajin Aiki Tare da Mika Bukatu Ashirin da Hudu
Sanarwar dakatar da yajin aikin daga wannan makon bai sa aiki ya kankama ba a wasu asibitoci da dama na kasar.
Lamarin ba zai rasa nasaba da zuwa asibiti ba rashin biyan bukata ba inda sanadiyar yajin aikin mutane da dama suka rasa rayukansu.
Lawal Musa Tahir likitan yara a babban asibitin tarayya yace gaskiya ba zai iya sanin abubuwan da suka faru lokacin da basa bakin aiki.
Kuma lokacin da suka dawo babu wani abu dake faruwa a asibitocin.
Da yawa daga cikin marasa lafiya basu zo asibiti ba.
Wurare da yawa babu marasa lafiya musamman bangaren kwanciya.
Bai kamata abar matsalolin da suka haddasa yajin aikin su kai inda suka kai ba.
Yajin aikin da likitocin suka janye sun mika bukatu ne kusan ashirin da hudu cikinsu har da tabbatar da nada likitoci kawai a matsayin manyan daraktocin asibiti, karin hasafi da ingancin kayan aiki.
Tsohon likita Dr.
Junaidu Muhammed ya bugi jaki da taiki kan yajin aikin da aka janye.
Yace shi bai goyi bayan yajin aikin ba kamar yadda bai goyi bayan iskancin da ASUU, wato kungiyar malan jami'o'i, ta keyi ba kullum.
Sai su shiga yajin aiki su bar yara wata da watanni ko shekaru ba karatu.
Amma kuma mai hankali ba zai wayi gari ba yace ya kori likitoci 16,000 rana daya.
Da wanda ya gama shekaru biyu da suka wuce da wanda ya gama shekaru talatin wai a ce duk an koresu aiki bai nuna hankali ba.
Yace shi wannan matakin bai dameshi ba domin shi yana da halin da zai iya kai 'ya'yansa ko iyalansa inda ake biya a yi.
Dama can yadda ake aikin likitanci mutane masu mutunci ake dauka ba domin neman kudi ba ko neman suna ba.
Kawo yanzu dai gwamnati bata sanarda dauke matakin korar likitocin dubu goma sha shida ba.
Amma mai magana da yawun gwamnati yace likitocin su jira matakin gaba yayin da masu hannu da shuni ke rugawa kasashen turai ko Indiya domin neman maganin ciwon kai.
Akasarin 'yan Najeriya sun dogara ne da asibitocin gwamnati idan kuma sun fantsama yajin aiki saidai su koma gida su zubawa sarautar Allah ido.
Ga rahoton Nasiru Adamu El-Hikaya.
Ana amfani da kaciya wajen wayar da kan jama’a dangane da illar cutar kanjamau a kasar Zimbabwe
Wadansu ‘yan majalisar dokokin kasar Zimbabwe guda hudu sun yi kaciya a yunkurin wayar da kan al’umma dangane da illar cutar kanjamau.
‘Yan majalisar wadanda suka fito daga manyan jam’iyun siyasar kasar dake adawa da juna, Jam’iyar shugaba Robert Mugabe, ZANU-PF da kuma ta Firai Minista Morgan Tsvangirai, MDC, sun dauki matakin hadin guiwar a yunkurin shawo kan cutar.
Binciken Hukumar lafiya ta duniya na nuni da cewa, yiwa maza kaciya yana rage hadarin kamuwa da kwayar cutar HIV da kasshi 60%.
Kasar Zimbabwe tana amfani da wannan hanyar wajen yaki da cutar kanjamau da tayi kamari a kasar.
A shekarar alib da dari tara da casa’in kasar Zimbabwe ce tafi kowacce kasa a duniya yawan masu fama da cutar kanjamau, yayinda aka sami kimanin kashi 13.
7% na mutanen da suka balaga a kasar dauke da kwayar cutar a 2009.
An sami karuwar yara dake dauke da cutar Polio a Najeriya
Rahoton ayyukan lafiya a Najeriya na shekara ta dubu biyu da daya na nuni da cewa an sami karuwar yaduwar ciwon shan inna a kasar.
Darektan cibiyar kiwon lafiya matakin farko na kasa a Najeriya Dr.
Ado Muhammad ne ya bayyana haka yayin gabatar da rahoton ayyukan cibiyar na shekarar da ta gabata.
Muhammad ya bayyana cewa, an sami kananan yara 47 dake dauke da kwayar cutar shan inna a karshen mako na hamsin da daya na shekara ta dubu biyu da goma sha daya akasin yara goma sha biyar da aka samu a daidai wannan lokacin a shekara ta dubu biyu da goma.
Dr Muhammad yace an sami kwayar cutar a tsakanin yara dari bakawai da casa’in da uku a shekara ta dubu biyu da takwas, aka kuma samu raguwarta zuwa dari uku a shekara ta dubu biyu da tara, yayinda a shekara ta dubu biyu da goma aka sami kwayar cutar a jikin yara ishirin da daya.
Darektan ya bayyana cewa, dukan yaran dake dauke da kwayar cutar suna jihohi takwas na Najeriya, bisa ga cewarshi, ba a sami ko yaro daya da wannan cutar ba a tsakanin jihohi goma sha bakwai zuwa sha takwas cikin shekaru biyu da suka shige.
Muhammd ya bayyana dalilin wannan koma baya da suka hada da zabuka da aka gudanar a shekarar da ta gabata wanda ya dauke hankalin hukumomi, da sauyin shugabanni da rashin sa ido kan ayyukan rigakafi.
Bisa ga cewarshi, duk da yake cibiyar ta bada dukan goyon baya da kayan aikin da ake bukata domin gudanar da aikin a matakin kasa, lamarin ba haka yake a matakin jihohi da kananan hukumomi ba, abinda kuma ya sa aka kara samun yawan mutanen dake dauke da kwayar cutar ke nan.
Banda haka kuma an sami sababbin gwamnoni da shugabannin kananan hukumi, sabili da haka ya zama dole a sake daukar matakin wayar masu da kai kan muhimmancin kara kaimi a yaki da cutar.
Darektan cibiyar lafiya matakin farko na Najeriya yace zasu tuntubi shugaban kungiyar gwamnonin arewacin kasar domin ganin yadda zasu iya hada hannu da gwamnonin wajen yakar cutar kasancewa dukan jihohin da aka sami cutar suna arewa ne.
Wani Ba'amurke Ya Kamu da Cutar Ebola
Wani ma’aikacin lafiya dan kasar Amurka da a bayyana jinsinsa ba, ya kamu da cutar Ebola a lokacin da ya ke aiki a kasar Saliyo, inda yanzu haka aka kwantar da shi a wani asibiti da ke Jihar Maryland.
Hukumomi sun ce mara lafiyan, wanda ya je kasar ta Saliyo domin tallafawa marasa lafiya, ya isa wata cibiyar kula da lafiya ne a yau juma’a bayan da aka kawo shi a wani jirgi a kadaice.
Likitocin da su ka duba mara lafiyan sun ce yana cikin wani mawuyacin hali.
Sai dai ya zuwa yanzu, cibiyar kiwon lafiyar ba ta fitar da wani karin bayani game da ko wanene mutumin ba, wanda ya kasance shi ne Ba’amurke na 11 da ake yiwa maganin cutar ta Ebola a Amurkan.
Da farko an maida wata mace soja ‘yar Burtaniya zuwa gida tare da wasu mutane biyu da ta yi mu’amulla da su, bayan da ta kamu da cutar a lokacin da ita ma ta ke aikin jin-kai a kasar ta Saliyo.
A ranar alhamis din da ta gabata Hukumar Lafiya ta Duniya, WHO, ta ce cutar ta Ebola ta hallaka sama da mutane 10,000, yawancinsu a kasashen Guinea da Liberiya da kuma Saliyo wadanda duk a yammacin Afrika su ke.
Masana Suna Garagdi ga Masu Ziyara a Kasar Saudiyya Su Kiyaye Tsabtar Hanu Kuma Su Kula.
Hassan Bashir Jibrin, yace wannan cuta wacce take kama makogoro da sauran hanyoyin numfashi, idan ba a kula ba, musamman ga wadanda tuni suke fama da wasu larurori shigen cutar sukari, ko hawan jini, kamuwa da wannan cuta mai shigen mura zata iya assasa hali da suke ciki.
Ita ma kasar saudiyya tana bakin kokarinta wajen shawo kan cutar.
Al'amarin ya kai har sai da Sarki Abdullahi ya kori ministan lafiya da mataimakinsa da shugaban asibitin sarki Fhd dake Jidda a kokarin gano bakin zaren.
Ga ci gabar bayanin da Dr.
Hassan Bashir Jibrin, kan hanyoyin kaucewa wannan cuta, da kuma yadda za a yi jinyarta idan har kaddara ta riga fata.
Masu dauke da kwayar cutar HIV sun nemi a daina nuna masu wariya
Masu fama da cutar kanjamau sun yi kira da a daina nuna masu wariya a wajen daukarsu aiki a kasashe dabam dabam na duniya.
Masu fama da wannan cutar da suka gudanar da jerin gwano a manyan tituna birane dabam dabam na jihar Nija dake tarayya Najeriya albarkacin ranar kanjamau ta duniya, bayan sun bayyana farin cikinsu domin kebe rana musamma da nufin maida hankali kan wannan cuta da masu fama da ita, sun kuma bayyana korafe -korafensu.
Shugaban kungiyar masu dauke da cutar kanjamau na jihar Naija, mallam Sama’ila Garba ya bayyana cewa, da dama daga cikinsu suna da karfin yin kowanne irin aiki, amma da zarar an san suna dauke da cutar, sai a kyamace su a ki daukarsu aiki.
A nashi korafin wani mai dauke da cutar ya bayyana cewa, tallafin da ake bayarwa da sunansu, baya kaiwa garesu.
Bisa ga cewarshi, wadansu mutane dabam suke karba su ci.
Yayinda kuma bisa ga cewarshin ake watsi da su idan kuma ana wani taro ko wani shiri da ya shafe su.
Ya bayyana cewa, masu fama da cutar basu halartar tarukan gangamin ranar kanjamau sabili rashin damawa da su, yayinda wadansu da dama kuma suke da sha’awar zuwa sai dai basu da hali.
John Chama likitan dake kula da masu fama da cutar sida a jihar Naija, ya bayyana cewa, babu shakka akwai butakar ganin tallafin da ake samu daga kasashe kamar Amurka yana kaiwa ga masu fama da cutar.
Bisa ga cewarshi, kamata ya yi a bi masu fama da cutar har gida domin a tallafa masu.
Gwamnatin jihar Naija, ta bakin alhaji Baba Umaru babban sakataren hukumar yaki da yaduwar cutar a jiha, ya bayyana cewa, akwai masu fama da cutar a gwamnati da basu fita su bayyana kansu, yayinda kuma wadansu da dama suka hada kansu da kungiyoyin da aka kafa domin tallafawa masu fama da cutar.
Bisa ga cewarshi, duk wadanda suka fita fili suka nemi taimako ana taimaka masu iyaka iyawa.
Tallafawa kasashe da fari ya addaba a Afirka
Majalisar Dinkin Duniya, tana kira ga kasashe masu bada gudumawa su kara hanu, domin a tallafawa kasashe dake fuskantar bala’in fari, a yammaci da kuma Afirka ta tsakiya,musamman ma Nijar, inda tace, kusan rabin al’umar kasar suna fuskantar mummunar yunwa.
Shugabar hukumar samar da abinci ta Majalisar Dinkin Duniya,Josetta Sheeran,ta kira farin na Nijar da cewa annobace da take bayyana kanta yanzu,inda fiye da mutane milyan bakwai suke fuskantar karancin abinci.
Haka kuma ta ce, hukumar wadata abincin zata mai da hankali kan wadanda suka fi fuskantar hadarin yunwa,‘yan yara kasa da shekara biyu.
Mummunar karancin ruwan sama a bara ta janyo karancin amfanin gona ga mutum da dabba, cikin kasar.
Yau Alhamis, ranar Kanjamau ce ta Duniya
A Maradin Jumhuriyar Nijer an gudanar da wnanan biki na tunawa da ranar SIDA/Kanjamau ne a makarantar horas da Malaman makaranta ta Bawa Jan Gwarzo.
Wakilin Sashen hausa Choibu Mani ya nemi Karin bayani kan matakan da hukumomin lafiya ke dauka domin kauda wannan cuta daga wajen jagoran shirin ganganim taron Dr.
Alisu Manu Yaro wanda yake cewa babban burin dake gaban hukumomin jumhuriyar Nijer shine a tabbatar an kai ga kauda wannan cuta ta Kanjamau/Sida daga jumhuriyar Nijer baki dayanta ta ayadda nan ya zuwa shekara ta 2015 ba’a sami koda mutum guda dake dauke da cutar ba a Jumhuriyar Nijer.
Kuma wadanda ke dauke da cutar a kokarta tabbatar da samar masu abinchi mai gina jiki tare da basu maganin rage radadin cutar.
Daga shekarar 2010 zuwa 2011 an kiyasta cewar akwai wadanda suka kamu da cutar kanjamau 992.
Kungiyar Likitocin kasa da kasa ta gudanar da aikin rigakafi a kasar Guinea
Kungiyar likitocin kasa da kasa Doctors Without Borders, ta yiwa sama da mutane dubu dari rigakafin cutar kwalara a kasar Guinea.
Kungiyar tace, wannan ne karon farko da ta gudanar da irin wannan shirin a nahiyar Afrika, inda aka yiwa mutane allurar rigakafi daidai lokacin da aka sami barkewar cutar kwalara.
Kungiyar tare da hadin guiwar ma’aikatan jinya a kasar, ta kamala kamfen rigakafin cutar kwalara inda ta digawa mutane dubu 117 maganin rigakafin a baki a yankin Boffa na kasar Guinea, dake tazarar kilomita 150 da Conakry babban birnin kasar.
Kungiyar ta kai agaji ne sakamakon barkewar cutar da aka samu a yankin, daukar wannan matakin a daidai wannan lokacin inji darektan shirin a Geneva, Francois Vehoustaeten, ba kawai zai taimaka wajen jinyar wadanda suka kamu da cutar kadai ba, amma zai kuma zama rigakafi ga wadanda ke cikin hatsarin kamuwa da cutar.
Kasar Guinea da sauran kasashe a yammacin Afrika suna yawan samun barkewar cutar kwalara wadda ake samu ta wajen cin gurbataccen abinci ko ruwan sha.
Farashin Jarin Kamfanin IntelliPharmaceutics Yayi Sama Bayan Da Dr.
Isa Odidi Ya Bude Kasuwar NASDAQ
Jim kadan a bayan da ya kada kararrawa ta bude kasuwar NASDAQ ta hada-hadar hannayen jarin kamfanonin fasaha yau jumma'a a nan birnin New York, Dr.
Isa Oddi da mai dakinsa Dr.
Amina Odidi, sun daga kai suka kalli yadda farashin hannun jari na kamfaninsu mai suna IntelliPharmaceutics ya rika cirawa sama.
Kasa da minti 10 a bayan da kasuwar ta NASDAQ ta karrama Dr.
Isa Odidi, farashin hannun jarin kamfanin ya tashi da kimanin kashi 3 cikin 100.
Wannan shi ne karon farko da kasuwar NASDAQ, wadda ta kunshi manyan kamfanonin fasaha na duniya irinsu Microsoft, ta karrama wani dan asalin Najeriya ta hanyar gayyatarsa ya bude wannan kasuwar.
Haka kuma, wannan karramawa ta zo shekara guda cif a bayan da kamfanin sarrafa magungunan na IntelliPharmaceutics ya fara sayar da hannayen jarinsa a kasuwar ta NASDAQ.
A cikin jawabinsa na bude kasuwar, Dr.
Odidi ya bayyana cewa shi wannan kamfani na su ya kware ne wajen sarrafa wasu nau'in magungunan da za a iya kayyade lokacin da zasu fara aiki a jiki, abinda yana iya kara kaifin wannan magani.
Ita wannan fasahar ana iya amfani da ita a kan sabbin magunguna da ma magungunan da ake da su a yanzu.
Manyan darektoci, da wakilan hukumar zartaswar kamfanin IntelliPharmaceutics da masu zuba jari da kuma baki daga Najeriya, kamar Dr.
Abdu Mukhtar Dambatta na kamfanin zuba jarin da ake kira Abuja Investments Company, suka halarci wannan bukin a hedkwatar kasuwar ta NASDAQ dake dandalin Times Square a nan New York.
An Nemi Da A Kawo Karshen Yadda Matsalar Ruwa Ke Yin Illa Ga Mata Da Yara
A ranar da ake bukin "Ranar Ruwa" a fadin duniya, Amurka da Bankin Duniya sun rattaba hannu a kan wata yarjejeniya da nufin tabbatar da kyawu da kuma tsaron ruwa a fadin duniya.
A jiya talata, sakatariyar harkokin wajen Amurka, Hillary Clinton, da shugaban Bankin Duniya, Robert Zoellick, suka rattaba hannu kan wannan yarjejeniya a Washington, a wani bangare na Ranar Ruwa ta Duniya.
A wani gefen kuma, wata kungiyar rajin kare mata mai suna "WASH Advocacy Initiative" wadda ke da cibiya a birnin Washington, ta yi kira ga jami'an gwamnatin Amurka da kamfanoni tare da sassa masu zaman kansu, da su tsara manufofin da ake bukata domin kawo karshen matsalar karancin ruwa da tsabtar muhalli a fadin duniya.
Wannan matsalar, in ji kungiyar, tana yin mummunar illa ga lafiya, da ilmi, da tattalin arziki da kuma kuzarin dubban miliyoyin mata, manyansu da kananansu, a fadin duniya fiye da kowane jinsi na al'umma.
Gary White, shugaban kungiyar ta WASH Advocacy Intiative, kuma daya daga cikin wadanda suka kirkiro dandalin "water.
Org" a kan Internet, yace wannan matsala ta ruwa da rashin tsabtar muhalli tana kashe mutane fiye da dukkan mutanen da ake kashewa da bindigogi a yake-yake.
A cikin kowane minti daya, yara uku su na mutuwa a sanadin wata cutar da ake samu daga ruwa, wadda kuma ana iya yin rigakafinta cikin sauki.
Samar da ruwa mai kyau da tsabta, tare da tsabtace muhalli zasu iya kyautata rayuwar al'umma, kuma mata, manya da kanana, wadanda ke shafe awoyi a kullum wajen debo ruwa maras kyau daga kogi ko rijiya ko korama, zasu iya samun sukunin yin wasu abubuwan na inganta rayuwarsu.
Alal ga misali, a lokacin da aka ja famfo aka kuma gina wuraren ba-haya a wata makaranta a Najeriya, yawan yaran dake zuwa makarantar ya karu daga 320 zuwa 538.
Taron Addu'ar Zaman Lafiya
Wata kungiyar goyon bayan Shugaba Goodluck Jonathan na Nijeriya mai Suna “Transformation Ambassadors of Nigeria (TAN) a Turance, ta shirya wani taron addu’ar Allah ya kawo zaman lafiya a arewa maso gabashin Nigeria a garin Gombe.
Shugabannin addinai da na al’umma sun yi ta addu’o’in da bayyana fatan Allah ya maido da zaman lafiya a arewa maso gabashin Nijeria.
A jawabinsa, Gwamnan jihar Gombe, Alhaji Ibrahim Dankwambo ya bayyana taron da cewa ba gwamnati ce ta shirya ba, wata kungiya ce mai zaman kanta, wadda ta kunshi mutane daga jam’iyyu daban daban, ta shirya taron don addu’ar Allah ya kawo zaman lafiya a arewa maso gabashin Nijeriya.
Saidai kuma wani mai suna Alhaji Garba Tela y ace taro ne na siyasa, inda mutane daga jihohi shida su ka taru suna ta tallata sunan Shugaba Jonathan.
Ita kuma Kwamishiniyar mata Hajiya Saadatu Mustapha ta ce kowa na da damar bayyana ra’ayinsa a tsarin dimokaradiyya.
Warin Kaji Na Iya Korar Jinsin Sauro Mai Sanya Cutar Maleriya
Ga al'ummar dake zaune a kasashen bakar fata na Afirka, kwanciya ko yin barci a kusa da ibnda kaji suke ba wani bakon abu ba ne, musamman a yankunan karkara.
Masana sun gano cewa akwai jinsunan sauro da dama wadanda sun tsani warin kaji, abinda ke nufin cewa watakila za a iya samo wata hanya mai sauki da arha ta yin rigakafin cutar maleriya da sauron ke haddasawa.
Akasarin sauro, ciki har da wadanda ke dauke da kwayar cutar maleriya, su na cizon mutane, su sanya musu cutar ta hanyar zuba musu jinin da suka dauko mai dauke da kwayar cutar.
Amma ba mutane kawai sauron suke cizo ba, su na cizon shanu, awaki da raguna.
Amma kuma ba kowace irin dabba suke cizo ba, kamar yadda masu bincike na kasar Sweden suka gano.
Masanan sun kafa tarakka domin kama sauro a wasu gidaje guda 11 a birnin Addis Ababa na kasar Ethiopia, domin neman wani jinsin sauro da ya fi yawa a wurin, watau Anopheles arabiensis.
Daga nan sai masanan suka gwada jinin dake jikin wadannan sauro, inda suka gano jinin dabbobi da yawa, amma kusan dabbar da babu jininta a jikinsu ita ce kaza, duk da cewa kaji su na da yawa a wurin.
Daga nan sai wani farfesa mai suna Rickert Ignell na Jami'ar Kimiyyar Aikin Gona ta kasar Sweden ya roki mutane 11 a wadannan gidaje 11 da su rika kwana a cikin gidan sauron da ba a sanya masa wani magani ba, amma kuma a kusa da shi an sanya wani abu mai warin kaza.
A wani gwajin kuma, kazar aka sanya kusa da gidan sauron.
Masanan sun yi mamaki da suka ga cewa yawan sauron da suka kama a wannan wurin ya ragu da kashi 95 cikin 100 daga wuraren da babu warin kaza ko kuma kaji a kusa.
Yanzu dai masanan suna son su gwada ko za a iya samar da wani abu mai warin kaza da za a rika kunnawa kamar kyandir domin korar sauro daga gidaje.
An wallafa sakamakon wannan binciken ne a wata mujalla mai suna "Malaria Journal.
Cikakken Bayanin Cutar Maleriya Kashi Na Biyu - Me Ke Janyo Cutar Maleriya?
Wata kwayar halitta mai suna Plasmodium ita ce ke haddasa cutar Maleriya.
Kwayar cutar Plasmodium tana shiga jikin mutum ta hanyar cizon macen sauro jinsin Anopheles, wadanda aka fi sani da sunan “Masu Yada Maleriya" wadanda kuma suka fi cizon mutane cikin dare, watau daga faduwar rana zuwa asubahi.
Akwai jinsuna guda hudu na kwayar halittar cutar Maleriya dake iya kama dan Adama: Plasmodium Falciparum; Plasmodium Vivax; Plasmodium Malariae; da kuma Plasmodium Ovale.
Plasmodium Falciparum da Plasmodium Vivax su ne suka fi yawa.
Plasmodium Falciparum kuma ita ce wadda ta fi yin kisa.
A cikin ‘yan shekarun nan, an samu jinsin wata kwayar halittar cutar Maleriya ta birai mai suna Plasmodium Knowlesi, wadda ake samu cikin wasu dazuzzuka na yankin kudu maso gabashin Asiya, wadda ta shiga jikin mutane ta kama su.
Cutar Ebola na Bukatar Kula Cikin Gaggawa Domin Kaucewa Asarar Rai
Rashin samun wadataccen maganin zima wanda ake cewa shi ne irinsa na farko mai maganin cutar ta ebola shi ma bai zame wani baban barazana ba.
Farfasa Abdulsalam Nasidi daya daga cikin shugabannin yaki da cutar ta ebola yayi bayani akan abun da suka yi wajen warkar da mutanen.
Yace idan mutum ya kamu da cutar aka kuma kawoshi da gaggawa, idan an bashi maganin da ya kamata da yaddar Allah zai tsira da ransa.
Idan an yi jinkiri ba'a kawo wanda ya kamu da cutar asibiti ba su ne suke tsira da kyar ko su mutu.
Dr Nasidi yace ba wai lallai duk wanda ya kamu da cutar zai mutu ba.
Idan ba'a bada magani ba da sauri nan ne ake samun mace-mace da dama.
Matakin farko shi ne a bada maganin zima domin ya hana kwayoyin yaduwa a jikin mutum.
Dangane da wadanda suke kwance yanzu yace babu wanda zai ce zasu rayu ko ba zasu rayu ba.
Allah ne kadai ya san wannan.
Gwamnatin Amurka tace ta yaba da kokarin gwamnatin tarayya game da yakin da ta keyi da cutar ebola.
Tace suna aiki kafada da kafada da hukumar kiwon lafiya ta duniya da kuma kasashen da cutar ta addaba.
Haka kuma hukumar tantance ingancin magunguna ta kasa da kasa dake da ofis a Najeriya tace Najeriya ta taka rawar gani wajen yaki da cutar.
Shugaban hukumar yace zasu cigaba da aiki da Najeriya wajen yaki da cututukan nan dake yaduwa cikin bani Adama.
Ga rahoton Ladan Ibrahim Ayawa.
Matan da suka sha taba sigari suna cikin hadarin kamuwa da sankaran nono
Wani sabon bincike na nuni da cewa, matan da suka daina al’ada wadanda suke shan taba sigari, ko suka taba sha a can baya, sun fi fuskantar kasadar kamuwa da cutar sankarar nono.
Masu bincike na Amurka ne suka gudanar da wannan binciken da aka wallafa a mujallar aikin jinya ta kasar Birtaniya da ake kira British Medical Journal.
An yi nazari kan rayuwar Amurkawa mata dubu tamanin tsakanin ‘yan shekaru hamsin zuwa saba’in da tara.
Binciken ya yi nuni da cewa, wadanda suka sha taba sigari suna fuskantar karin kasadar kamuwa da cutar sankarar nono da kimanin kashi goma sha shida cikin dari fiye da matan da ba su taba shan taba ba.
Matan da suka sha taba amma suka daina, har yanzu suna fuskantar karin kasadar kamuwa da cutar da kimanin kashi tara bisa dari.
Binciken ya kuma ce, matan da suka daina al’ada dake shakar hayakin taba na lokaci mai tsawo su ma su na iya fuskantar karin kasadar kamuwa da cutar sankarar nono.
Kwararru a fannin aikin magani sun jima su na mahawara kan dangantakar shan taba sigari da cutar sankarar nono, inda aka rika samun sabanin sakamako a bincike dabam dabam da aka gudanar.
Najeriya ta Rabu da Cutar Ebola
Yau ce ranar da hukumar kiwon lafiya ta duniya ta fadi cewa kasar Najeriya ta rabu da cutar Ebola.
Halliru Alhassan, ministan kiwon lafiya, ya nuna farin cikin sa akan nasarar da aka samu wajen yakar cutar Ebola da kuma mika godiya ga al’ummar kasar Najeriya da suka bada hadin kai, da jami’an kiwon lafiya, da ‘yan jarida da kuma gwamnatin shugaba Jonathan wajen yakar cutar.
Da yake bayani a wata hira da muryar Amurka, Dr.
Halliru yace babbar hanyar da aka bi wajen dakile bazuwar cutar itace samun shugabancin mai kyau daga Goodluck Jonathan, amma yayi gargadin cewa har yanzu akwai barazanar cutar muddin mutum daya na dauke da cutar a duniya, za ta iya bazuwa.
Don haka yayi kira da a cigaba da kiyaye duk Matakan hana yaduwar cutar.
Halliru kuma ya fadi cewa Najeriya ta bada gudunmuwar kudi ga kasashen da ke fama da cutar yanzu haka kuma tana horar da jami’an kiwon lafiya don taimakawa a kasashen.
Cikakken Bayanin Cutar Maleriya Kashi Na Uku - Yadda Maleriya Take Yaduwa
YADDA MALERIYA KE YADUWA:Ana iya kamuwa da cutar Maleriya ce kawai ta hanyar cizon macen sauro da ake kira "Anopheles.
" Tsananin cutar, ya dogara a kan irin jinsin kwayar cutar da ta shiga jikin mutum, da yanayin sauron da ya sanya masa kwayar cutar, da yanayin lafiyar jikin shi kansa wanda sauron ya ciza, da kuma muhallin da yake ciki.
Shi kansa sauro jinsin "Anopheles" ya karkasu zuwa wasu kananan jinsunan.
Akwai kananan jinsunan sauron "Anopheles" kimanin 20 wadanda suke da matukar muhimmanci a yankuna dabam-dabam na duniya.
Dukkan kananan jinsuna wannan sauro mai yada cutar Maleriya dake da muhimmanci, ba su cizon mutane sai da daddare.
Su na kiwo a duk wani dan gulbin da ruwa ke taruwa, kamar a lambatu, ko ramin dake gefen hanya, ko gonakin shinkafa, ko fadamu da makamantansu.
Kamuwa da cutar Maleriya tana yin tsanani a inda wannan sauro ya samu sukunin jimawa, watau ya samu wadataccen lokacin da wannan kwayar cuta zata gama girma a cikin wannan sauro kafin ya ciji mutum ya zuba masa.
Haka kuma tana yin tsanani a wuraren da sauron ya kan gwammaci cizon mutane a maimakon dabbobi.
Alal misali, tsawon rayuwar kananan jinsunan sauro mai yada Maleriya a nahiyar Afirka da kuma yadda sukan gwammace su ciji dan Adam a maimakon dabbobi, sune suka sa fiye da kashi 85 cikin 100 na dukkan wadanda cutar Maleriya take kashewa, ‘yan Afirka ne.
Wani abu mai muhimmanci kuma, shi ne irin kariyar da dan Adama yake da ita ta garkuwar jiki, musamman ma a tsakanin balagaggun mutane a yankunan da cutar take da tsanani da kuma inda ake fama da ita sosai amma ba ta yi tsanani ainun ba.
Wannan kariya tana samuwa ne a saboda yawan kama cutar da mutum zai yi, abinda ke sa tsananinta ya ragu a jiki, amma kuma ba a samun kariya baki daya.
A saboda haka ne mafi yawan wadanda cutar Maleriya take kashewa a nahiyar Afirka, yara ne kanana wadanda jikinsu bai samu wannan kariya ba tukuna.
Amma kuma a yankunan da wannan cuta ba ta yi tsanani ba, kuma mutane ba su da kariyar garkuwar jiki, tana iya kashe yara da manya, maza da mata.
Haka kuma, kamuwa da wannan cuta tana dogara a kan yanayi wanda zai iya tantance yawan sauro ko kuma rayuwarsu ma, kamar yawan ruwan sama, ko lokacin sanyi ko na zafi, har ma da yawan tururi dake cikin iskar shaka.
A wasu wuraren, ana kamuwa da wannan cuta ta Maleriya ne lokaci-lokaci, inda ta fi yawa a lokacin damina, da kuma ‘yan watanni kadan a bayan daminar.
A kan samu barkewar annobar cutar Maleriya idan yanayi ya sauya ya zamo mai kyau ga sauro a wuraren da mutane ba su da kariyar garkuwar jiki ga wannan cuta ta Maleriya.
Haka kuma, ana samun annobar cutar idan mutane marasa kariyar garkuwar jiki suka kaura zuwa yankunan da wannan cuta ta yi kanta, alal misali idan masu neman aiki ko ‘yan gudun hijira daga inda ba a saba da sauro ba suka koma inda sauro ke cin karensa babu babbaka.
A kashi na hudu na wannan bayanin, zamu duba alamun wannan cuta ta Maleriya.
A biyo mu domin a karu.
Duba kashi na Farko kan Asalin Cutar Maleriya da BayanintaDuba Kashi na Biyu kan Abinda Ke Janyo Cutar Maleriya
Cutar Ebola ta Isa Najeriya
Jami'an Najeriya sun ce wani mutumin da ya mutu yau jumma'a yana dauke da kwayar cutar nan ta lahira-kusa, Ebola.
Najeriya ta zamo kasa ta 4 a Afirka ta Yamma da ta tabbatar da bullar cutar Ebola, wadda ta kashe daruruwan mutane bana a kasashen Guinea, Liberiya da Saliyo.
Wakilin sashen Hausa, Ladan Ibrahim Ayawa, ya ambaci jami'ai su na fadin cewa mutumin da ya mutu a sanadin cutar ta Ebola sunansa Patrick Sawyer, dan kasar Liberiya, mai shekaru 40 da haihuwa, wanda ya fara rashin lafiya lokacin da ya isa Najeriya ranar lahadi daga Monrovia.
An kai shi asibiti a Lagos, daga baya aka kebe shi wuri guda bayan da jami'an kiwon lafiya suka fara ganin alamun cutar Ebola yake fama da ita, suka kuma dauki jininsa domin yin gwaji.
A yau Jumma'a, hukumar kiwon lafiya ta duniya ta ce Ebola ta kashe mutane 660 a Afirka ta Yamma, wadanda suka hada da 314 a kasar Guinea, da 219 a Saliyo sai kuma 127 a kasar Liberiya.
An samu mutane kusan 1,100 wadanda suka kamu da cutar, amma wannan adadin yana iya karuwa sosai idan har wannan kwayar cuta ta fara yaduwa a Najeriya, musamman a Lagos mai mutane fiye da miliyan 17.
Ana samun karuwar ‘yammata dake kamuwa da cutar kanjamau a Najeriya
Darektan cibiyar yaki da cutar kanjamau na Najeriya Farfesa John Idoko, ya bayyana cewa, yammata sun fi fuskantar hatsarin kamuwa da cutar kanjamau idan ba a tarbiyantar da su ba.
Darektan ya bayyana haka ne yayin kaddamar da wata mujallar kiwon lafiya a birnin Ikko.
Bisa ga cewarshi, ‘yan matan da suka ballaga suna cikin hatsarin kamuwa da cutar kanjamau sabili da irin yanayin da suke girma ciki da al’ada da ke sa su yi jima’I mazan da suka girme su.
Idoko yace wadansu camfe-camfen a kasar suna sa ‘yammatan da suka balaga su yi jima’I da maza dabam dabam, ko su ki bayyana ra’ayinsu na mu’amala da jinsi daya, wanda bisa ga cewar darektan yana kara yada cutar kanjamau.
Farfesa Idoko ya bada shawarar sa ilimin mutumtaka a darusan makarantar jami’a da sakandare domin ilimantar da matasa yadda zasu yanke shawarar da zata taimake su da kare lafiyarsu.
Darektan ya bayyana damuwa ganin samar da wannnan damar zata iya budewa wadansu matasa kafar shiga ayyukan assha, ya kuma shawarci al’umma su bada gudummuwa domin cimma burin kare rayuka da lafiyar ‘yammata.
An Gano Hanyar Hana Cutar Kanjamau Yaduwa
Wani sabon bincike na kasa da kasa da aka yi, ya nuna cewa yiwa wadanda suka kamu da cutar kanjamau jinya nan da nan maimakon bari sai cutar tayi tsanani yana rage barazanar su ta harban wasu da kwayar cutar nesa ba kusa ba.
Sakamakon farko da aka gabatar a ranar Alhamis ya nuna cewa mutanen da aka yiwa jinya nan da nan ba zasu yada kwayar cutar ba da minzanin wajen kashi casa'in da shidda daga cikin dari.
A cikin mutane mata da miji dari takwas da saba'in da bakwai wadanda suka kamu da kanjamau amma basu fara jinya nan da nan ba, mata da miji ashirin da bakwai ne suka harbu da kwayar cutar kanjamau.
To amma daga cikin wadanda suka fara jinya nan da nan mata da miji daya ne kawai suka harbu da kwayar cutar.
An shirya kamalla wannan gwaji ne a shekara ta dubu biyu da goma sha biyar, to amma an gabatar da sakamakon binciken da wuri ne a saboda anga abun ba zata.
Shugabar kungiyar Lafiya ta duniya Margaret Chan ta baiyana sakamakon binciken a zaman abinda zai dora tasiri ga shirye shiryen rigakafi nan gaba.
Najeriya ta kiyasta kashe Naira biliyan 4.
7 a wani sabon shirin yaki da cutar Polio
Gwamnatin tarayyar Najeriya ta sake ware naira biliyan 4.
7 domin aiwatar da wani sabon shirin allurar rigakafin shan inna.
Ministan lafiya na kasar Farfesa Onyebuchi Chukwu ne ya bayyana haka a wajen wani dandalin ministoci da aka gudanar a birnin tarayya Abuja.
Bisa ga cewarshi, za a aiwatar da shirin ne a matakin jihohi da kuma babban birnin tarayya.
Bisa ga cewarshi, za a gudanar da sabon shirin ne bayan kaddamar da kwamitin yaki da cutar shan inna karkashin jagorancin karamin ministan lafiya, wanda bisa ga cewarshi, ya banbanta da wadanda aka aiwatar a lokutan baya.
Wannan shirin inji shi, zai bada dammar sa ido sau da kafa a aikin rigakafin.
Ministan ya kuma bayyana cewa, an kiyasta kashe Naira miliyan 47 wajen sayen gidajen sauro da aka jika da magani da ake kira LLINs, kuma tuni aka fara sayen gidajen sauron da nufin shawo kan cutar zazzabin cizon sauro.
Ya kuma bayyana cewa, a shirye gwamnatin tarayya take ta bincike tsarin raba alluran rigakafi daga matakin tarayya zuwa mazabu.
Ministan yana mai cewa, “tilas ne dukan wanda yake da hakin aiwatar da shirin rigakafin ya bayyana mana abinda yake yi da abinda aka bashi.
"Ministan ya jadada cewa, hare haren da kungiyar Boko Haram ke kaiwa ya haifar da kalubalar gaske a fannin kiwon lafiya a Najeriya, duk da haka yace, gwamnati ta lashi takobin shawo kan cutar kafin karshen shekara ta dubu biyu da goma sha biyar.
Yara Da Dama Suna Shakar Gurbatacciyar Iska Kowacce Rana
Hukumar kula da lafiya ta duniya ta fitar da wannan bayani ne a taron data gudanar a Geneva a karshen watan oktoban wannan shekarar.
Hukumar kula da lafiyar tace a shekarar 2016 yara dubu dari shida ne suka mutu sanadiyar cututtukar da ake dauka ta hanyar shakar gurbatacciyar iska , bugu da kari wani sabon rahoton hukumar lafiyar kan gurbatacciyar iska da kuma lafiyar yara ya lura cewa gurbatacciyar iskar tafi samuwa ne a tsakankanin gidaje da kuma wajen gidajen kasashen marasa abun hannu da kuma matsakaita.
Binciken har ila yau yace muddin mace mai juna biyu ta kasance cikin yanayin gurbatacciyar iska, akwai yiwuwar ta haifi jaririn da bai kosa ba.
Wani dalili kuma da yasa yara suka fi fuskantar barazanar gurbatacciyar iska shine garkuwan jikinsu ba kamar na manya baneDaga matakan daza a dauka don rage barazanar da gurbatacciyar iska ke yi wa lafiyar yara, akwai samar da makarantu da filayen wasanni masu tazara daga manyan ababen da suke haifar da gurbacewar iska da suka hada da tituna da ake hada hadar ababan hawa, masana’antu da kuma tashoshin samar da makamashi.
Saurari Cikakken rahoton Abdulwahab Mohammed:
An shiga rana ta uku da fara taron yaki da cutar kanjamau na kasa da kasa
Dubban wakilan kasashen duniya daban-daban na halartar babban taron kasa da kasa da aka soma a nan Washington akan yaki da cutar kanjamau mai karya garkuwar jii ta AIDS/SIDA, wanda yau aka shiga rana ta ukku da soma shi.
A jawabin da tayi jiya awurin taron, Sakatariyar Ma'aikatar harkokin wajern Amurka Hillary Clinton tace Amurka ta daura damarar ganin cewa an sani al’ummar da bata da wannan cuta.
Saboda haka ne tace a shirye Amurka take ta tanadi mankudan kudaden da za’a yi anfani da su a kasashen Afrika da sauran kasashen wajen yakar wannan cutar, musamman don hana iyaye mata baiwa ‘yayansu jarirai wannan mummunar cutar.
Ta kuma yaba da wasu sababbin matakan yin kaciya da aka fito da su a kasashen Afrika dake hana wanzuwar daukar kwayar cutar ta HIV/AIDS a cikin hanzari.
An shawarci fadar shugaban kasar Najeriya kan matakan cimma muradun karni
An yi kira ga gwamnatin tarayyar Najeriya ta bada fifiko kan kulawa da samar da abinci mai gina jiki ga mata masu juna biyu da kanannan yara, a tsarin gwamnatin na inganta tattalin arziki da jin dadin rayuwar al’umma, ta wajen kafa ma’aikatar abinci da sinadirai masu gina jiki ko kuma ma’aikatar lafiya da abinci mai gina jiki.
An bada wannan shawarar ne bayan wani taron kwana uku kan ciyar da kasa da abinci mai gina jiki da aka gudanar da nufin daukar matakan cimma muradun karni.
Mahalarta taron da suka hada da kwararru a fannin kiwon lafiya da kungiyoyi masu zaman kansu dake kula da lafiyar mata masu juna biyu, da kananan yara, da jami’an jami’a da kungiyiyin addinai da na al’umma sun bayyana rashin gamsuwa da halin da mata da kananan yara suke ciki.
Taron ya kuma shawarci karamin ministan lafiya Dr Mohammed Pate ya kafa kwamitin da zai gabatar da wannan bukatar a fadar shugaban kasa da majalisar dokoki ta kasa da shugabannin al’umma da na kungiyoyin addinai.
Bisa ga cewar taron, ana bukatar hadin kai da goyon bayan al’umma da kuma mika wuya a fannin gwamnati domin nasarar cimma muradun karni.
Mahalarta taron sun ce zai yi wuya Najeriya ta iya cimma gurorinta na lafiya da ilimi da tattalin arziki dake tsarin muradun karnin ba tare da aiwatar da shirye shiryen samar da abinci masu gina jiki ba.
Suka kuma bada shawarar samun kwararre da ya kai mukamin darekta da zai yi aiki a kwamitin kula da harkokin abinci da kuma sinadaran gina jiki karkashin hukumar tsare tsare ta kasa.
A kuma samar da kudi musamman domin gudanar da wannan aikin.
An Kaddamar Da Aikin Rigakafin Dabbobi a Jihar Neja
Da yake kaddamar da aikin rigakafin dabbobin a madatsar ruwan Tagwai dake arewa maso gabashin birnin Minna, mataimakin gwamnan jihar Neja Alhaji Ahmed Ketso, yace kyauta ne za’a yi rigakafin dabbobin da suka hada da shanu, tumaki, awaki, karnuka, aladu, har ma da rakuma da kuma maguna.
Domin tabbatar da lafiyar dabbobin, an kuma samar da cibiyoyi a sassan kananan hukumomin jihar da makiyaya zasu kai dabbobin ayi masu rigakafin a cewar mataimakin gwamnan.
Alhaji Isma’ila Rebe, da ya wakilci shugaban Myetti Allah na Najeriya a wajan yace sun yi maraba da aikin rigakafin dabbobin domin wani bangare ne na bunkasa rayuwarsu,Wani makiyayin mai suna Kiri Baushi kamfanin Bobi, yace duk da yake an dan makara amma aikin rigakafin ya zo akan kari, amma da ace lokacin da dabbobi suka dawo daga mashekari ne da abun ya fi.
Sannan ya bukaci a kara yawan maganin rigakafin domin a sami damar yiwa wasu dabbobin dake shigowa daga makwabtan jihohi irin su Kebbi don cin karmami,Manyan cututtukan da suka fi addabar dabbobin dai sune boro da sammure mai sanya shanu cin kasa idan tayi yawa, sai kuma cutar haukacewar karnuka.
An kaddamar da wani shirin yaki da zazzabin cizon sauro da zai ci dala miliyan 82 a Najeriya
A yunkurin shawo kan zazzabin cizon sauro a Najeriya , cibiyar inganta rayuwar kasa da kasa ta Amurka- USAID, da cibiyar kula da lafiyar Iyali ta kasa da kasa-Family Health International 360 (FHI360) da kuma sauran abokan hadin guiwa, sun hada kan kwararru a fannin kiwon lafiya domin bayyana shirin yaki da zazzabin cizon sauro na jihohi da ake kira MAPS a takaice, wanda a halin yanzu ake aiwatarwa a jihohin Ebonyi Nassarawa, Cross Rivers, Oyo , Zamfara da kuma Benue, za a kuma fara aiwatar da shirin a wata jiha ta bakwai farkon wannan shekarar ta dubu biyu da goma sha biyu.
A wajen bayyana shirin, jakaden Amurka a Najeriya, Mr.
Terrence McCauley, da karamin ministan lafiya na Najeriya Dr.
Muhammad Ali-Pate sun jadada cewa, har yanzu zazzabin cizon sauro shine cutar da tafi katse hanzarin mata da kananan yara a duniya baki daya.
Bisa ga cewar Dr.
Pate, kasashen nahiyar Afrika suna kashe kimanin dala biliyan goma sha biyu a shekara kan cutar malariya.
Bisa ga cewarshi, koma bayan da cutar malariya take kawowa yana da yawan gaske, kasancewa Najeriya tana asarar kimanin Naira biliyan dari da talatin da biyu wajen rigakafi da bincike da kuma jinyar cutar.
Banda awowin da ake asara na aiki.
Darektan Cibiyar kula da lafiya ta duniya -FHI 360, a Najeriya Otto Nzapfurundi Chabikuli yace duk da fasahar tantancewa da rigakafi da kuma jinyar cutar da ake da ita, wadanda basu da tsada, zazzabin cizon sauro ya ci gaba da kasancewa cutar da take katse hanzarin mata da kananan yara a Najeriya, abinda yake haddasa talauci da rashin ci gaba da kuma rage yawan yaran dake zuwa makaranta.
Ya bayyana cewa, shirin MAPS a Najeriya shine shirin rigakafin zazzabin cizon sauro da cibiyar hfi360 take aiwatarwa, kuma wanda yafi kowanne zurfi.
Da yake kaddamar da shirin, jakaden Amurka a Najeriya, Mr.
Terrence McCauley yace an tsara shirin MAPS ne domin mara bayan shirin yaki da zazzabin cizon sauro na kasa ta wajen amfani da dabarun da zasu inganta matakan da ake dauka na shawo kan cutar.
Jami’in diplomasiyan yace cutar tana ci gaba da cin kudin kasashen Afrika a kalla karamin yaro daya yake mutuwa a cikin kowanne sakan uku a nahiyar Afrika.
A Kula Da Masu Tabun Hankali-WHO
Hukumar lafiya ta duniya tayi kira ga gwamnatoci su kare ‘yancin al’ummarsu dake da tabuwar hankali dake fuskantar wariya da kuma kuntatawa.
Hukumar tayi wannan kiran ne yayinda ake kiyaye ranar tabuwar hankali ta duniya.
Hukumar lafiyar tace miliyoyin mutane suna fama da ciwon tabuwar hankali a duniya.
Bisa ga cewar hukumar, kimanin kashi goma sha uku cikin dari na marasa lafiya a duniya suna fama ne da tabuwar hankali.
Wani bincike da aka gudanar a kasashen Amurka da Birtaniya da kuma Habasha sun nuna cewa, mutane dake fama da tabuwar hankali suna mutuwa da sauri da kimanin shekaru goma zuwa ishirin fiye da sauran al’umma.
Jami’ar kula da masu tabuwar kwakwalwa a hukumar lafiya ta duniya Michelle Funk tace, sau da dama akan yi watsi da mutanen da ke fama da tabuwar hankali.
Tace basu samun kular da ya kamata, sau da dama kuma ana kuntata masu.
Tace ana tauye hakinsu da kuma rashin mutunta su, muhimman ababan da zasu taimaka masu su sami sauki.
Tace, bincike a duk fadin duniya ya nuna cewa, masu tabuwar hankali da ake kwantarwa a asibitai suna fuskantar tashin hankali ta fanni dabam dabam da suka hada da cin zarafinsu da dauresu, da hanasu abinci da ruwan sha, da kyalesu cikin yanayin rashin tsabta, da dauresu a hanasu walwala, da kyaliya na tsawon shekaru, wadansu lokuta iya rayuwarsu.
Tace ana samun wannan yanayin a dukan kasashen duniya.
Hukumar lafiya ta duniya tace masu tabuwar hankali da dama suna iya samun sauki, wadansu lokuta kuma su warke idan aka sami kwararru da zasu kula dasu yadda ya kamata su kuma biyan bukatunsu da suka hada da kyalesu su zabi abinda ransu ke so.
Dandalin Gwamnonin Najeriya ya nemi goyon bayan kungiyoyin mata a yaki da cutar Polio
Dandalin gwamnonin Najeriya ya yi kira ga kungiyoyin mata da kananan hukumomi su bada goyon baya a kamfen yaki da cutar shan inna a kasar.
Shugaban dandalin, gwamnan jihar Rivers Rt.
Chibuike Rotimi Amaechi ne ya yi wannan kiran a Karamar hukumar Ikwerre ta jihar, yayinda yake kaddamar da rukuni na biyu na rigakafin cutar shan inna ta kasa da ake gudanarwa kwata kwata, wani shirin da dandalin gwamnonin yake aiwatarwa tare da hadin guiwar gidauniyar Bill da Milinda Gates.
Amaechi ya shawarci mata su rage zuwa neman maganin gargajiya a domin neman warkar da cutar shan inna, a maimakon haka ya bukace su, da su rika neman taimakon kwararrun likitoci.
Gwamnan wanda ya yiwa wadansu yara all’urar rigakafi yayin kaddamar da shirin, ya kuma yi kira ga al’ummar yankin su rika amfani da dakunan shan magani da gwamnatinshi ta gina domin kula da lafiyarsu.
Tun farko a cikin jawabin da yayi ga al’ummar jihar Rivers, gwamna Amaechi ya bayyana cewa kamfen din da aka ba lakabi da turanci “Women Against Polio" (WAP)-Mata masu yaki da shan inna- shine rukuni na biyu daga cikin hudu da za a aiwatar da nufin wayar da kan al’ummar Najeriya dangane da illar cutar da nufin kawar da ita a kasar baki daya.
Rukunin farko ya maida hankali a kan maza da ake kira “Men Against Polio" (MAP)-Maza masu yaki da cutar shan inna- Ganin ci gaban da aka samu na goyon bayan maza a yaki da cutar, aka kaddamar da rukuni na biyu wanda ya maida hankali kan neman goyon bayan mata.
Kasancewa, mata sune suka fi kusa da kananan yara, banda haka kuma, sun iya tada tsimin al’umma.
Gwamnan ya kuma yi kira ga shugabannin kanannan hukumomi su bada hadin kai.
Yayinda ya yiwa al’ummar jihar alkawarin samar da ingantaccen tsarin kiwon lafiya domin raba jihar da cutar shan inna.
Ina da ciki menene ya kamata in yi- ko kuma kada in yi- domin kula da kaina da jaririn dake ciki na?
(chigabawa)
Ki kiyaye wadannan umarni domin kula da lafiyarki da ta jaririn dake girma a cikinki:Abubuwan da zaki yi ko kuma kiyaye na lafiya
Yaduwar Cutar Ebola ta Ragu
A jiya Litinin Hukumar Lafiya Ta Duniya ta bada wani labari mai dadin ji wanda ba kasafai take bada irin shi ba game da mummunar cutar Ebola mai kisa, wadda ta hallaka mutane fiye da 6,000 a yankin Yammacin Afirka.
Kyakkyawan labarin shi ne cewa yaduwar cutar na raguwa.
Hukumar ta ce burin da ta sa a gaba na killace kashi 70% na masu cutar da kuma yi mu su magani a kasashen Laberiya da Saliyo da kuma Guinea kafin daya ga watan nan na Disamba ya na kan turba.
Mataimakin shugabar Hukumar, Bruce Aylward ya ce ya shaidawa manema labarai a Geneva cewa sakamakon hakan ya sa an fara cike gibin dake tsakanin cutar da kuma shawo kan ta.
Amma ya kara da cewa da sauran aiki tukuru kafin a kai ga cewa wadannan kasashe uku sun rabu da cutar Ebola.
Aylward ya ce duk da wannan ci gaba da aka samu, har yanzu jama'a na bukatar ci gaba da dabi'un wanke hannu da sabulu akai-akai da kuma tsoma kafafun su cikin bokitan ruwan sinadarin Chlorine mai kashe kwayoyin cuta.
A jiya Litinin Hukumar Lafiya Ta Duniya ta sake bibiyar kundin bayanan ta na yawan mace-macen da aka yi a yankin, ta ce akwai wasu mace-mace dubu daya da aka alakanta da cutar Ebola bisa kuskure.
A karshen watan Nuwamba Hukumar Lafiya Ta Duniya ta ce kasar Guinea kawai ce ke kan turbar dakile saurin yaduwar cutar kamar yadda aka sa a gaba.
A cewar Hukumar Lafiya Ta Duniya, cutar Ebola na kashe kashi 50% na wadanda ta kama, wato rabin wadanda suka kamu da ita mutuwa suke yi.
Cutar Ebola ta Sake Kashe Wata Likita a Kasar Saliyo
Cutar Ebola ta kashe wata likita ta hudu a kasar Saliyo cikin likitocin da suka bada karfi sosai wajen yaki da cutar.
Olivetter Buck shugabar asibitin Lumley dake birnin Freetown ta rasu ne jiya Lahadi kwanaki biyar kacal bayanda aka same ta dauke da kwayar cutar.
Jikinta ya yi tsanani ainun yadda ba a iya daukarta zuwa kasar Jamus domin yi mata jinya ba.
Babban jami’in aikin jinya na kasar Saliyo Brima Kargbo ya shaidawa kamfanin dillancin labaran kasar Faransa cewa, ma’aikatar lafiyar tayi matukar bakincikin sake rasa daya daga cikin wadanda suka bada kai kwarai wajen yaki da cutar Ebola.
A makwabciya Liberia, shugaba Ellen Johnson Sirleaf ta kori manyan jami’an jinya goma bayanda suka yi biris da umarnin da aka basu na komawa kasar domin su taimaka wajen yakar barkewar cutar Ebola,Wata sanarwar gwamnati tace jami’an guda goma sun nuna halin ko in kula da bala’in da kasar ke ciki.
Kasashen Liberia da Saliyo da kuma Guinea ne barkewar cutar Ebolan tafi shafa, wadda kashe sama da mutane dubu biyu da dari biyar
Kana so ka Kare Kanka Daga Kamuwa da Cutar Ebola?
Ka Kula:• Kada kayi cudanya da wanda ya nuna alamar cutar, da ya hada da zazzabi mai tsanani, ko jan ido, ko amai ko kuma ciwon ciki.
• Ka wanke hanunka da sabulu a kai-akai musamman karkashin farcenka, idan kuma babu sabulu sai ka rika amfani da ruwan wanke hannu.
• Kayi amfani da gulob lokacin da kake kula da wadanda ke dauke da cutar Ebola.
• Ka dafa nama sosai, ka kuma guji cin naman daji.
• Ka sa rigar kariya da safar hannu duk lokacin da ake taba dabbobi.
• Kada ka taba wanda ya mutu da cutar Ebola.
• In kunne yaji gaggan jiki ya tsira.
* Sako daga cibiyar yaki da cutuka ta kasa da kasa.
Asusun tallafi na Bill da Milinda Gates ya kashe dala miliyan 6.
7 a jihar Gombe
Asusun tallafi na Bill da Melinda Gates ya kashe dala miliyan shida da dubu dari bakwai karkashin shirin kula da lafiyar mata da ake kira “Society for Family Health" yayin gudanar da wani aiki na tsawon shekaru biyu da aka gudanar a kananan hukumomi 11 na jihar da nufin ceton rayukan mata da kananan yara dubu sittin daga cututukan da suka jibinci daukar ciki.
Jami’in gudanar da ayyuka na shirin kula da lafiyar kananan yara da asusun Bill da Milinda Gates ya dauki nauyi, Mr Saul Morris, ya bayyana cewa, mata 248 wadanda suka mika kai domin tallafawa al’umma, da kungiyar hadin kan mata Musulmi ta Najeriya (FOMWAN) ta horas domin bada shawarwari ga mata kan yadda zasu kula da kansu da kuma jariransu kafin daukar ciki da kuma bayan haihuwa.
Da yake jawabi a wajen wani taron manema labarai a karshen shirin makon jiya, Mr Bright Ekweremadu, manajin darektan cibiyar Society for family Health, ya bayyana cewa, gudanar da shirin ya zama dole lokacin da binciken kiwon lafiya na kasa da aka gudanar a shekara ta 2008 ya nuna cewa kashi 17% na mata masu juna biyu ne suke kai ga haihuwa a a asibiti a jihar Gombe.
Bisa ga cewarshi, wannan ya nuna akasarin mata masu ciki suna haihuwa ne ba tare da tallafin kwararru ba.
Abinda yasa ake samun matsaloli da yake kai da rasa rayukan iyayen da kuma jariransu.
Shirin ya kuma sami goyon bayan kimanin direbobi 695 membobin kungiyar ma’aikatar sufuri ta kasa (NURTW) wadanda suka bada gudummuwar motocinsu domin daukar mata da jariran da suke bukatar kulawa ta gaggawa.
Shirin ya kuma yi aiki da masu kemis 760 wajen samar da kayan karbar haihuwa masu tsabta, yayinda aka horas da unguwarzoma 315 kan yadda zasu karbi haihuwa cikin tsabta da kuma sanin lokacin da mace take cikin hadari su tura ta asibiti cikin gaggawa.
An kaddamar da shirin ne da ake kira “Inganta Rayuwar Iyali," da aka gudanar na tsawon shekaru biyu a watan Nuwamba 2009 da nufin rage cututuka da mace mace tsakanin mata masu juna biyu ta wajen daukar matakai dabam dabam.
Aka kuma kamala ranar 8 ga watgan Maris 2012.
